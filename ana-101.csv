,url,title,text
0,https://www.ana.press//news/659661/%D9%85%D9%82%D8%A7%D9%85-%D8%B5%D9%87%DB%8C%D9%88%D9%86%DB%8C%D8%B3%D8%AA-%D8%A7%D8%B3%D8%B1%D8%A7%D8%A6%DB%8C%D9%84-%D8%B3%D8%A7%D9%85%D8%A7%D9%86%D9%87-%D9%BE%D8%AF%D8%A7%D9%81%D9%86%D8%AF%DB%8C-%D8%B9%D9%84%DB%8C%D9%87-%D9%85%D9%88%D8%B4%DA%A9-%D9%87%D8%A7%DB%8C-%D8%A7%DB%8C%D8%B1%D8%A7%D9%86-%D8%AF%D8%B1,مقام صهیونیست: اسرائیل سامانه پدافندی علیه موشک‌های ایران در اختیار ندارد,"به گزارش گروه جهان خبرگزاری آنا، «دنی استرینوویچ» رئیس پیشین بخش پژوهش‌های سازمان اطلاعات نظامی رژیم صهیونیستی (امان)، شامگاه سه‌شنبه، در سخنانی به برنامه هسته‌ای ایران پرداخت.

بنابر گزارش خبرگزاری «اسپوتنیک» به نقل از رادیو ارتش رژیم صهیونیستی (گلگلتز)، دنی استرینوویچ اظهار داشت که ایرانی‌ها می‌دانند چگونه برنامه هسته‌ای خود را بازسازی کنند.

رئیس پیشین بخش پژوهش‌های سازمان اطلاعات نظامی رژیم صهیونیستی در ادامه اضافه کرد: «حتی اگر هم فرض کنیم که اسرائیل گزینه حمله نظامی را انتخاب می‌کند، احتمال واکنش سریعی [از طرف ایران] وجود دارد که می‌تواند منجر به ملتهب شدن منطقه و حتی جنگ شود.»

این اظهارات در حالی بیان شده است که «کنستانتین سیوکوف» معاون رئیس آکادمی دانش موشکی روسیه پیشتر در مصاحبه با شبکه «روسیا الیوم» گفته بود: «ایران موشک‌های میانبرد و تسلیحاتی متعارف در اختیار دارد که از دقت بالایی در نقطه‌زنی برخوردار هستند که این هنگام شلیک موشک به سمت پایگاه‌های آمریکا نمایان شد.»

وی اضافه کرده بود: «مقابله با این موشک‌ها در توان اسرائیل نیست. اسرائیل امروز سامانه‌های پدافند هوایی یا سامانه‌های پدافند موشکی را که بتواند با این موشک‌ها مقابله کند، در اختیار ندارد. بر این اساس، حمله موشکی ایران به این سامانه‌ها و رآکتورهای هسته‌ای اسرائیل، سرزمین کوچک اسرائیل را به محلی غیرقابل سکونت تبدیل خواهد کرد.»

سیووف همچنین در ادامه سخنانش تأکید کرده بود: «من تکرار می‌کنم که اسرائیل سرزمین بسیار کوچکی است پس فکر می‌کنم که عملیات به استفاده از سلاح هسته‌ای کشیده نخواهد شد. اما در ارتباط با استفاده از تسلیحات متعارف ما می‌توانیم بگوییم که تأسیسات ایران به شدت مورد محافظت هستند و به راحتی نمی‌توان با استفاده از تسلیحات به آن‌ها نفوذ کرد پس عملیات نظامی اسرائیل حتی با مشارکت نیروی هوایی آمریکا هیچ نتیجه مثبتی در بر نخواهد داشت.»

سیوکوف در بخش پایانی اظهاراتش خاطرنشان کرده بود: «نکته دیگری که می‌خواهم بگویم این است که ایران در زمینه نظامی یکی از قدرت‌های پیشرفته و پیشرو و جزء چهار کشور اول تولیدکننده سامانه‌های موشکی است که این کشورها عبارتند از روسیه، آمریکا، چین و ایران.»"
1,https://www.ana.press//news/659650/%D8%AA%D9%86%D8%A7%D9%82%D8%B6-%D8%AF%D8%B1-%D9%85%D9%88%D8%B1%D8%AF-%D8%A7%D9%86%D8%AA%D9%82%D8%A7%D9%84-%D9%85%D8%B3%DB%8C-%D8%A8%D9%87-%D8%A8%D8%A7%D8%B4%DA%AF%D8%A7%D9%87-%D8%A2%D9%85%D8%B1%DB%8C%DA%A9%D8%A7%DB%8C%DB%8C,تناقض در مورد انتقال مسی به باشگاه آمریکایی,"به گزارش گروه ورزش خبرگزاری آنا، انتقال لیونل مسی به اینتر میامی در لیگ MLS آمریکا متناقض است و به نظر می‌رسد فوق ستاره آرژانتینی مقصد دیگری را هدف قرار دهد.

در گزارش اولیه (DIRECTV Sports) اعلام شده بود که مسی با خرید ۳۵ درصد از سهام تیم دیوید بکهام موافقت می‌کند و در سال ۲۰۲۳ به فلوریدا جنوبی می‌رود اما این ادعا توسط (Le Perisien) تکذیب شده است. منبع نزدیک به بازیکن سابق بارسلونا مدعی شده‌اند نماد فوتبال آرژانتین اهداف دیگری را مدنظر قرار داده است.

نمایندگان لیونل مسی تأکید کرده‌اند ادعای سرمایه‌گذاری مسی در اینتر میامی نادرست است. لئو هنوز برای آینده خود تصمیم نگرفته و اگر دیدار او با دیوید بکهام مطرح شده، فقط در شرایطی رخ می‌دهد که ستاره پاری‌سن‌ژرمن در دوحه حضور می‌یابد تا در جام جهانی ۲۰۲۲ قطر برای آلبی سلسته (لقب تیم ملی آرژانتین) بازی کند و هافبک سابق تیم ملی انگلیس نقش سفیر را برای جهان آینده ایفا می کند.

در همین حال، اینتر میامی ناامید است که فردی در حد مسی را برای مبارزه با یک روایت منفی در مورد این باشگاه که یکی از جدیدترین باشگاه‌های MLS است معرفی کند. تیم دیوید بکهام هرگز نتوانسته جایگاه جالبی به دست بیاورد، این باشگاه موفق شده تنها در ۱۹ دیدار از ۵۷ بازی که از زمان پیوستن به مسابقات در فصل ۲۰۲۰ انجام داده، پیروز شود.

یکی دیگر از مسائلی که درباره ارتباط مسی با اینتر میامی مطرح می‌شود بحث املاک و مستغلات است. (CBS Sports) گزارش داد که فوق ستاره آرژانتینی با داشتن یک طبقه کامل از یک آپارتمان مجلل در منحصر به فردترین منطقه شهر بهشتی میامی سرمایه‌گذاری کرده است.

انتهای پیام/۴۰۴۸/"
2,https://www.ana.press//news/659659/%D9%88%D8%B1%D9%88%D8%AF-%D9%85%D9%85%D9%86%D9%88%D8%B9-%D8%A8%D8%B1%D8%A7%DB%8C-%D8%A8%D8%B1%D8%AE%DB%8C-%D8%B1%D9%88%D8%B3%D8%A7%DB%8C-%D9%81%D8%AF%D8%B1%D8%A7%D8%B3%DB%8C%D9%88%D9%86-%D9%87%D8%A7-%D8%A8%D8%A7%D9%82%D8%B1%D8%B2%D8%A7%D8%AF%D9%87-%D8%A7%D9%88%D9%84%DB%8C%D9%86-%D9%82%D8%B1%D8%A8%D8%A7%D9%86%DB%8C,ورود ممنوع برای برخی روسای فدراسیون‌ها؛ باقرزاده اولین قربانی اساسنامه جدید,"به گزارش خبرنگار گروه ورزش خبرگزاری آنا، پس از ابلاغ اساسنامه فدراسیون‌های ورزشی آماتوری جمهوری اسلامی ایران اولین پرسشی که به وجود آمد در رابطه با تعداد دوره‌های ریاست در فدراسیون‌های ورزشی بود. طبق اساسنامه فدراسیون‌های ورزشی هر فرد می‌تواند سه دوره در یک فدراسیون به‌عنوان رئیس مشغول به فعالیت باشد و پس از آن در صورتی می‌تواند دوره چهارم به‌عنوان رئیس حضور داشته باشد که عناوینی از جمله رئیس، نایب رئیس و دبیرکلی کنفدراسیون آسیا و رئیس، دبیر کل و عضو هیئت رئیسه فدراسیون جهانی را داشته باشند.

البته پس از ابلاغ اساسنامه فدراسیون‌های ورزشی برخی مدعی شدند با توجه به اینکه اساسنامه به تازگی ابلاغ شده؛ دوره‌های ریاست قبلی در یک فدراسیون محاسبه نمی‌شود و ملاک عمل، زمان بعد از ابلاغ اساسنامه جدید است. اما با اعلام سازمان بازرسی کل کشور سوایق حضور افراد به‌عنوان رئیس فدراسیون در دوره‌های گذشته محاسبه می‌شود. پس از این موضوع وزارت ورزش و جوانان هم از معاونت حقوقی و امور مجلس ریاست جمهوری استعلام گرفت و در نهایت آن‌ هم اعلام کردند سه دوره ریاست از قبل از تیرماه ۱۴۰۰ (زمان ابلاغ اساسنامه‌ جدید فدراسیون‌های ورزشی) محاسبه خواهد شد.

دوره ریاست فضل‌الله باقرزاده ۲۵ اردیبهشت ماه به پایان رسید و هنوز سرپرست برای این فدراسیون انتخاب نشده است؛ البته شنیده می‌شود باقرزاده قرار است به‌عنوان سرپرست در فدراسیون فعالیت داشته باشد و این در شرایطی است که او در انتخابات هم برای ریاست نامزد شده است؛ حضور باقرزاده به‌عنوان سرپرست و نامزد شدن او برای پست ریاست، این احتمال را به وجود آورده که او قصد حضور در انتخابات را ندارد و احتمالا انصراف می‌دهد چرا که طبق قانون باقرزاده سه دوره ریاست را پشت سر گذاشته و از طرف دیگر هیچ کرسی در آسیا و جهان ندارد که بتواند مجوز حضور در انتخابات را به دست بیاورد.

البته باقرزاده رئیس زون پنجگانه آسیا است و طبق گفته رئیس کنفدراسیون آسیا تاثیرات زیادی هم در تصمیمات شمشیربازی داشته است اما این پست کرسی در آسیا و جهان نیست و به این ترتیب او تا الان مجوز حضور در انتخابات را ندارد.

در حال حاضر فضل‌الله باقرزاده، رضا حدادیان مالک باشگاه نساجی و عضو هیئت رئیسه فدراسیون شمشیربازی، محمد رحیمی و شهرام ضمیریان رئیس سابق هیئت شمشیربازی گیلان برای پست ریاست فدراسیون شمشیربازی نامزد شده‌اند.

انتهای پیام/۴۰۵۷/"
3,https://www.ana.press//news/659657/%D8%A8%D8%B1%DA%AF%D8%B2%D8%A7%D8%B1%DB%8C-%D8%AC%D8%B4%D9%86%D9%88%D8%A7%D8%B1%D9%87-%DA%AF%D8%B1%D8%AF%D8%B4%DA%AF%D8%B1%DB%8C-%D9%88%DB%8C%DA%98%D9%87-%D8%A8%D8%A7%D9%86%D9%88%D8%A7%D9%86-%D8%AA%D9%88%D8%A7%D9%86%DB%8C%D8%A7%D8%A8-%D9%88-%D8%B3%D8%A7%D9%84%D9%85%D9%86%D8%AF,برگزاری جشنواره گردشگری ویژه بانوان توانیاب و سالمند,"به گزارش گروه جامعه خبرگزاری آنا، محمد حسین شیخ سفلی اظهار کرد: برنامه گردشگری در راستای حمایت روانی اجتماعی و ایجاد نشاط و امید در بانوان سالمند و کم توان جسمی و حرکتی تدارک دیده شده است. برای حضور بانوان در جشنواره های تفریحی- فراغتی، تور گردشگری اعزام به بوستان بانوان در منطقه ۱۶ در نظرگرفته شده است.

معاون فرهنگی و اجتماعی شهرداری منطقه ۱۴ با اشاره به ارائه مباحثی در خصوص راه های تقویت حافظه در دوره سالمندی، مراسم شعرخوانی و رقابت های متنوع ورزش های ساده در این جشنواره گردشگری تفریحی گفت: در کنار این اردوی تفریحی که تا پایان هفته جاری ادامه دارد، برنامه های متنوعی از جمله برگزاری ایستگاه ورزش مادر و دختری، ایستگاه های سلامت و ارائه خدمات رایگان به مادران و بانوان معلول و سالمند، برپایی مسابقات نقاشی و هنری همچنین وبینارهای تخصصی و آموزشی در حوزه سلامت، ارائه خدمات روانشناختی به خانواده های آسیب دیده و نیازمند، غربالگری و برگزاری اردو های زیارتی با محوریت محلات ۲۱ گانه منطقه نیز اجرایی شد که با توجه به نیازسنجی صورت گرفته حوزه سلامت و بانوان شهرداری منطقه این برنامه ها در سال جاری ویژه بانوان سالمند و توانیاب استمرار خواهد داشت.

انتهای پیام/۴۱۷۲/"
4,https://www.ana.press//news/659645/%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D9%87%D8%A7-%DB%8C%D8%A7%D8%B1%DB%8C-%D8%B1%D8%B3%D8%A7%D9%86-%D8%B3%D8%A7%D8%B2%D9%85%D8%A7%D9%86-%D8%AF%D8%B1-%D8%AA%D8%AD%D9%88%D9%84%D8%A7%D8%AA-%D8%AC%D9%87%D8%A7%D9%86%DB%8C-%D9%87%D8%B3%D8%AA%D9%86%D8%AF,روابط عمومی‌ها یاری‌رسان سازمان در تحولات جهانی هستند,"به گزارش گروه علم و فناوری خبرگزاری آنا از وزارت ارتباطات و فناوری اطلاعات، محمود لیائی، مدیر عامل شرکت ملی پست ایران در آیین نکوداشت و جشن ملی روز روابط عمومی که‌ با حضور اساتید و متخصصان روابط عمومی کشور در مرکز همایش‌های صدا و سیما برگزار شد؛ از روابط عمومی‌ها به عنوان مرکز ارتباطی سازمان نام برد.

مدیرعامل شرکت ملی پست با اشاره به جایگاه استراتژیک و بنیادین روابط عمومی‌ها، تصریح کرد: روابط عمومی‌ها یاری‌رسان سازمان در همگامی با پیشرفت و تحولات جهانی هستند و به عنوان نهادی پویا در سازمان هیچ‌گاه سکون و تعطیلی ندارند.

وی با بیان اینکه در جوامع اطلاعاتی و جوامع دیجیتالی چرخش و گردش سریع داده‌ها و اطلاعات بر مبنای فضای مجازی و رسانه‌های نوین بنا شده است، افزود: روابط عمومی‌ها یکی از عوامل اصلی تولیدکننده اطلاعات هستند.

مدیر عامل شرکت ملی پست با ابراز رضایت از عملکرد روابط عمومی این، گفت: روابط عمومی این شرکت با بهره‌گیری از کارشناسان متخصص و آشنا به دانش روز توانسته است جایگاه مناسبی را کسب کند.

وی افزود: حضور فعال در عرصه فضای مجازی و رسانه‌های دیجیتال از دلایل موفقیت روابط عمومی شرکت ملی پست است.

لیائی تاکید کرد: آشنایی کامل با فناوری‌های روز، تسلط به مسائل ارتباطی و ایده‌پردازی و تصمیم‌سازی از ویژگی‌های کارشناسان روابط عمومی عصر دیجیتال است.

بر اساس این گزارش، در حاشیه این آیین با حضور مدیر عامل شرکت ملی پست از روابط عمومی‌های برتر کشور تقدیر و روابط عمومی شرکت ملی پست نیز موفق به دریافت لوح تقدیر و تندیس ستاره ملی روابط عمومی شد.

انتهای پیام/۳۰۰۴/"
5,https://www.ana.press//news/659656/%D8%B3%D8%B9%D9%88%D8%AF%DB%8C-%D9%87%D8%A7-%D8%B7%DB%8C-%DB%B2%DB%B4-%D8%B3%D8%A7%D8%B9%D8%AA-%DB%B1%DB%B2%DB%B1-%D8%A8%D8%A7%D8%B1-%D8%A2%D8%AA%D8%B4-%D8%A8%D8%B3-%D8%AF%D8%B1-%DB%8C%D9%85%D9%86-%D8%B1%D8%A7-%D9%86%D9%82%D8%B6-%DA%A9%D8%B1%D8%AF%D9%86%D8%AF,سعودی‌ها طی ۲۴ ساعت ۱۲۱ بار آتش بس در یمن را نقض کردند,"به گزارش گروه جهان خبرگزاری آنا از پایگاه خبری العهد، یک منبع نظامی یمنی درباره جزئیات موارد نقض آتش بس ائتلاف سعودی گفت: هواپیماهای جاسوسی متجاوزان هفت عملیات شناساسی بر فراز منازل شهروندان و مواضع ارتش و کمیته های مردمی در منطقه مریس در استان الضالع انجام دادند.

وی افزود: ۴۷ پرواز شناساسی و جاسوسی متجاوزان نیز بر فراز استان های مارب، تعز، حجه، الجوف، صعده و الضالع انجام شد.

این منبع گفت: عناصر وابسته به ائتلاف متجاوز سعودی همچنین استحکامات رزمی جدیدی در اطراف شهر مارب ایجاد کردند.

به گفته وی، ۱۹ مورد حمله موشکی و توپخانه ای عناصر وابسته به ائتلاف متجاوز سعودی علیه مواضع ارتش و کمیته های مردمی یمن در دو منطقه الملاحیظ و المدافن در استان صعده ثبت شد.

این منبع افزود: این عناصر همچنین مواضع ارتش و کمیته های مردمی در بنی حسن در استان الحجه و منطقه وبنان در بخش مریس در استان ضالح و دشت جاره و جنوب منطقه العمود در استان جیزان را با توپخانه هدف قرار دادند.

وی تصریح کرد: ۴۸ مورد تیراندازی ائتلاف متجاوز سعودی نیز به سمت خانه های شهروندان یمنی و مواضع ارتش و کمیته های مردمی در استان های مارب، تعز، حجه و جبهه های مرزی ثبت شد.

به پیشنهاد سازمان ملل متحد یک آتش بس دوماهه از دوم آوریل (۱۳ فروردین) در یمن برقرار شد که از مهمترین مفاد آن ورود ۱۸ کشتی حامل سوخت به بنادر الحدیده و اجازه دو پرواز رفت و برگشت هفتگی از فرودگاه صنعا است، اما این آتش بس تاکنون صدها بار توسط ائتلاف متجاوزان نقض شده است.

عربستان سعودی از ششم فروردین ۹۴ در قالب ائتلافی از چند کشور عربی از جمله امارات و با کمک و چراغ سبز آمریکا، حملات گسترده‌ای را علیه یمن- فقیرترین کشور عربی- آغاز کرد تا به بهانه بازگرداندن عبدربه منصور هادی رئیس جمهوری مستعفی و فراری این کشور به قدرت، به اهداف و زیادی خواهی‌های سیاسی خود جامه عمل بپوشاند.

نهادهای وابسته به سازمان ملل متحد از جمله بهداشت جهانی و یونیسف بارها هشدار داده‌اند که بر اثر ادامه حملات متجاوزان به یمن، مردم این کشور با قحطی و بروز یک فاجعه انسانی که در قرن گذشته بی‌سابقه است، روبه رو هستند.

بسیاری از کارشناسان تشدید حملات اخیر ائتلاف سعودی به یمن را ناشی از شکست این ائتلاف در تحقق اهداف خود در یمن می‌دانند. سازمان ملل متحد تداوم درگیری در یمن و محاصره غیرانسانی این کشور را دلیل بروز قحطی و فاجعه انسانی بی‌سابقه در یک قرن گذشته می داند.

انتهای پیام/۴۱۰۶/"
6,https://www.ana.press//news/659655/%D8%B4%D9%85%D8%B4%DB%8C%D8%B1%D8%A8%D8%A7%D8%B2%D8%A7%D9%86-%D8%A7%D8%B9%D8%B2%D8%A7%D9%85%DB%8C-%D8%A7%D8%B3%D9%84%D8%AD%D9%87-%D8%B3%D8%A7%D8%A8%D8%B1-%D9%85%D8%B4%D8%AE%D8%B5-%D8%B4%D8%AF%D9%86%D8%AF,شمشیربازان اعزامی اسلحه سابر مشخص شدند,"به گزارش گروه ورزش خبرگزاری آنا، شمشیربازان اعزامی به مسابقات شمشیربازی قهرمانی آسیا در اسلحه سابر مشخص شدند. علی‌ پاکدامن، محمد رهبری و نیما زاهدی به توجه به عملکرد خود در مسابقات اسپانیا مستقیم در لیست اعزام قرار گرفتند.

نفر چهارم نیز با تصمیم امین قربانی، سرمربی تیم سابر در مسابقه انتخابی مشخص شد. رقابت انتخابی بین محمد فتوحی و امیرحسین شاکر برگزار شد که فتوحی با نتایج ۱۵ بر ۱۲ و ۱۵ بر ۲ به پیروزی رسید و در لیست نفرات اعزامی به مسابقات قهرمانی آسیا قرار گرفت.

این مسابقات خردادماه در کره‌جنوبی برگزار می‌شود. فدراسیون شمشیربازی طی چند روز گذشته درخواست اعزام شمشیربازان خود در سه اسلحه فلوره، سابر و اپه را به شورای برون مرزی اعلام کرده که از این میان فعلا نفرات تیم سابر مشخص شدند.

انتهای پیام/۴۰۵۷/"
7,https://www.ana.press//news/659653/%D8%AE%D8%B1%DB%8C%D8%AF-%D8%A2%D9%86%D9%84%D8%A7%DB%8C%D9%86-%D8%A8%DB%8C%D9%85%D9%87-%D8%B4%D8%AE%D8%B5-%D8%AB%D8%A7%D9%84%D8%AB-%D8%A7%D8%B1%D8%B2%D8%A7%D9%86-%D8%A8%DB%8C%D8%B4%D8%AA%D8%B1%DB%8C%D9%86-%D9%BE%D9%88%D8%B4%D8%B4-%D8%AF%D8%B1-%D8%B3%D8%A7%D9%84-1401,خرید آنلاین بیمه شخص ثالث ارزان بیشترین پوشش در سال 1401,"به گزارش گروه بازار خبرگزاری آنا شرکت‌های مختلف بیمه برای اینکه راننده‌های خودرو و موتور سیکلت در حادثه رانندگی متحمل جبران خسارت‌های سنگین نشوند، بیمه شخص ثالث را برای وسایل نقلیه در نظر گرفته‌اند تا با خرید آن بتوان ریسک خسارت‌های رخ داده را به بیمه‌گر منتقل کرد. همان‌طور که می‌دانید بیمه شخص ثالث یکی از پر فروش‌ترین و متداول‌ترین بیمه نامه‌هایی است که برای وسایل نقلیه در نظر گرفته شده است و علت اصلی آن هم می‌تواند طرح اجباری بودن این بیمه نامه باشد. همانطور که می‌دانید خرید بیمه ثالث برای صاحبان وسایل نقلیه و راننده یکی از دغدغه‌ها است، زیرا تنها خرید این بیمه نامه کافی نیست، بلکه باید بررسی‌هایی انجام شود تا بهترین بیمه نامه را با سقف تعهدات و پوشش‌ها خریداری کرد تا در صورت وقوع حادثه بار سنگین جبران خسارت‌ها از روی دوش راننده مقصر برداشته شود. این روزها شما می‌توانید با استفاده از گوشی موبایل خود و دسترسی به اینترنت، تاکسی بگیرید و در شهر سفر کنید، غذا سفارش بدهید، بلیط بخرید، مشاوره‌های پزشکی بگیرید، هرچیزی که لازم دارید خرید کنید و خیلی کارهای دیگر....همه این‌ها باعث می‌شود تا از طرفی کمتر از خانه بیرون بیایید و کمتر از ماشینتان استفاده کنید و از طرف دیگر کارهایتان با سرعت بیشتر و هزینه کمتری انجام شود. به این ترتیب به کاهش آلودگی هوا هم کمک کرده اید. همچنین با نفس کشیدن در این هوای آلوده سلامتی خود را به خطر نمی اندازید.در این مطلب سعی داریم درباره بیمه شخص ثالث توضیحاتی ارائه کنیم با ما تا انتهای متن همراه باشید.

بیمه شخص ثالث چیست؟

تمامی اشخاصی که در یک حادثه تصادف، زیان مالی و جانی می‌بینند تحت پوشش بیمه شخص ثالث قرار می‌گیرند. این بیمه هزینه‌های مربوط به درمان، فوت و خسارات به اموال را جبران می‌کند. در این‌گونه اتفاقات راننده مقصر هم می‌تواند از مزایای بیمه حوادث راننده که شاخه‌ای جدید از بیمه شخص ثالث به شمار می‌آید استفاده کند. باید توجه داشت که بیمه حوادث راننده فقط زیان‌های جانی را به عهده می‌گیرد و در مقابلِ زیان‌های مالی هیچ گونه مسئولیتی ندارد.

پوشش‌های بیمه شخص ثالث

بیمه شخص ثالث دو نوع خسارت جانی و مالی را تحت پوشش خود قرار می‌دهد و با توجه به قراردادی که بین بیمه‌گزار و بیمه‌گر منعقد می‌شود، خسارت‌ها جبران خواهد شد.

پوشش جانی اشخاص ثالث

پوشش جانی بیمه شخص ثالث مواردی مانند: خسارت ناشی از فوت، نقص عضو، ازکارافتادگی و هزینه‌های پزشکی را برای اشخاص زیان دیده جبران خسارت می‌کند. با توجه به دیه مشخص شده در ابتدای سال 1401 مبلغ 800 میلیون تومان به عنوان خسارت در ماه‌های حرام در نظر گرفته شده است.

پوشش مالی بیمه شخص ثالث

تمام خسارت‌های مالی که به افراد زیان دیده شده در حادثه رانندگی وارد می‌شود، تحت پوشش بیمه شخص ثالث بوده و متعهد به پرداخت خسارت است. میزان تعهدهای مالی در این بیمه نامه مطابق با دیه اعلام شده در ابتدای سال حداقل معادل 20 میلیون تومان است و برای بالا بردن سقف تعهدات شرکت‌های بیمه باید حق بیمه بیشتری پرداخت کرد.

بسیاری از راننده‌ها این سوال را دارند که چرا سقف تعهدات مالی را افزایش دهند؟ ما در جواب به این افراد توصیه می‌کنیم که با پرداخت حق بیمه بیشتر، پوشش مالی خود را افزایش دهند و علت آن هم این است که در طی سال‌های اخیر قیمت خودروها با رشد بیشتری مواجه شده است و برای جبران خسارت‌های خودروهای لوکس بهتر است که سقف تعهدات بیمه‌ای خود را افزایش دهید.

پوشش حوادث راننده مقصر

پوشش حوادث راننده یکی از پوشش‌های بیمه شخص ثالث است که خسارت‌های جانی ناشی از حادثه را برای راننده مقصر جبران می‌کند. این خسارت‌ها شامل: آسیب بدنی یا فوت، نقص عضو، ازکارافتادگی و هزینه‌های پزشکی است که تا سقف دیه در ماه‌های عادی جبران خسارت می‌شود.

بیمه شخص ثالث برای همه خودروها ضروری است

محاسبه نرخ بیمه شخص ثالث و مبلغ دیه سال 1401

دیه کامل یک فرد مسلمان در ماه‌های حرام از مبنای اصلی محاسبه نرخ حق بیمه ثالث است. دیه در ابتدای هر سال و از سوی قوه قضاییه محترم اعلام می‌شود و برای بیمه مرکزی ارسال خواهد شد. همچنین بیمه مرکزی مبلغ مشخص شده را به شرکت‌های بیمه‌ای اعلام می‌کند تا سقف تعهدات مشخص شود. در سال 1401 مبلغ دیه معادل 800 میلیون تومان در ماه حرام و مبلغی معادل 600 میلیون تومان برای ماه عادی در نظر گرفته شده است. همچنین حداقل نرخ بیمه شخص ثالث ماشین، یک چهارم از دیه اعلام شده است. با توجه به این موضوع، راننده‌ها و بیمه‌گزارها باید حداقل بیمه شخص ثالث که با نرخ مبلغ 20 میلیون تومان را انتخاب کنند.

نحوه محاسبه قیمت بیمه شخص ثالث

همانطور که اشاره شد، علاوه بر مبلغ دیه، عوامل مختلف دیگری هم بر نحوه محاسبه و قیمت‌هایی نرخ حق بیمه تاثیر گزار خواهند بود. این عوامل شامل موارد زیر است:

· درصد تخفیف بیمه نامه راننده: راننده‌ها با توجه به نوع رانندگی کم خطری که انجام می‌دهند، به طور میانگین درصدی از تخفیف بیمه شخص ثالث را به خود اختصاص خواهند داد.

· میزان جریمه دیرکرد تمدید بیمه: اگر بیمه نامه خود را تمدید نکنید، به صورت روزانه جریمه دیرکرد به بیمه نامه شما تعلق می‌گیرد و به مبلغ اصلی حق بیمه اضافه خواهد شد.

· تاریخ انقضای بیمه ثالث قبلی: با توجه به اجباری بودن بیمه ثالث، در صورت اتمام انقضای بیمه نامه و عدم تمدید آن، دچار تخلف شده و جریمه خواهید شد.

· میزان تعهدات در پوشش‌ها: هر بیمه نامه‌ای با توجه به میزان پوشش‌ها و میزان ریسک انتخاب شده از سوی بیمه‌گزار، شامل دریافت حق بیمه است.

· تخفیف عدم خسارت در بیمه ثالث: اگر از کوپن‌های بیمه نامه خود استفاده نکنید شامل تخفیف بیمه نامه خواهید شد.

· موارد دیگری مانند: سال تولید، سال ساخت ماشین، تعداد سیلندر و کاربری خودرو نیز جزو مواردی هستند که در نرخ محاسبه بیمه شخص ثالث تاثیرگزار است.

خرید بیمه شخص ثالث

مدارک مورد نیاز برای دریافت خسارت

شرکت‌های بیمه‌ای برای پرداخت خسارت‌های ناشی از حادثه به یکسری مدارک احتیاج دارند تا بتوانند میزان هزینه‌ها را بررسی کرده و جبران خسارت کنند. این مدارک برای پوشش مالی و جانی متفاوت بوده که به شرح زیر است.

مدارک خسارت مالی به شرح زیر است:

· بیمه ‌نامه شخص ثالث راننده مقصر حادثه

· اصل بیمه ‌نامه شخص ثالث راننده زیان‌دیده

· گواهی ‌نامه رانندگی راننده مقصر و زیان‌دیده

· کارت ماشین راننده مقصر حادثه

· اصل سند مالکیت خودرو زیان‌دیده

· اصل کروکی

· ارائه گزارش مقامات انتظامی‌

· گزارش کارشناس رسمی‌دادگستری در صورت وجود

· ارائه برگه‌های بازجویی راننده مقصر و زیان ‌دیده در صورت وجود

مدارک خسارت جانی به شرح زیر است:

· بیمه ‌نامه شخص ثالث راننده مقصر حادثه

· اصل گواهی ‌نامه راننده مقصر حادثه

· اصل و تصویر کارت شناسایی و شناسنامه مالکیت وسیله نقلیه

· کروکی تصادف

· گزارش‌های نیروی انتظامی‌و برگه بازجویی

· ارایه گزارش کارشناس رسمی‌دادگستری در صورت لزوم

· نظرات پزشکی قانونی در مورد نوع آسیب

· مدارک بالینی و اصل صورت‌حساب بیمارستان

· رای نهایی دادگاه

· ارایه کپی شناسنامه و مشخصات کامل افراد آسیب ‌دیده

در صورت فوت شخص ثالث، علاوه بر مدارک گفته شده مدارک زیر هم باید تحویل داده شود:

· کپی شناسنامه باطل‌ شده متوفی

· مشخصات کامل متوفی

· برگه معاینه جسد

· خلاصه رونوشت فوت

· جواز دفن

· گواهی انحصار وراثت

· کپی شناسنامه ورثه

· قیم‌ نامه(در صورت داشتن فرزند صغیر)

مدت اعتبار بیمه‌نامه شخص ثالث

مدت اعتبار بیمه‌نامه شخص ثالث می تواند بلندمدت یک ساله یا کوتاه مدت یعنی چند روزه باشد. خرید بیمه شخص ثالث به صورت سالانه مقرون به صرفه تر است ولی اگر می خواهید در عرض چند ماه آتی وسیله نقلیه خود را بفروشید یا مشکل در پرداخت نقدی حق بیمه شخص ثالث دارید می توانید، از بیمه نامه کوتاه مدت یا حتی چند روزه شخص ثالث بهره مند شوید که در این شرایط حتی خرید اقساطی بیمه شخص ثالث نیز میسر است.

برای خرید بیمه شخص ثالث از معتبرترین کارگزاری آنلاین بیمه به لینک زیر مراجعه نمایید:

https://bimeh.com/thirdparty

خرید ارزان‌ترین بیمه ثالث از بیمه دات کام

به طور کلی اهمیت خرید بیمه نامه شخص ثالث برای همه افراد مشخص است و با توجه به توضیحاتی که در این متن داده شد، شرکت‌های بیمه ‌این بیمه نامه را ارائه می‌کنند و برای اینکه بتوان بهترین بیمه شخص ثالث را خریداری کنید، نیاز به استعلام و مقایسه بیمه نامه خواهید داشت. پیشنهاد ما این است که از کارگزاری‌های آنلاین بیمه استفاده کنید. بیمه دات کام یکی از کارگزاری‌های آنلاین برای تهیه انواع بیمه ‌نامه است.

کافی است که به وب سایت bimeh.com وارد شوید و در صفحه اصلی و بخش منوی محصولات، بیمه شخص ثالث خود را انتخاب کرده و با وارد کردن اطلاعات مورد نیاز بیمه‌ای، در کوتاه‌ترین زمان بیمه نامه خود را خریداری کنید. همچنین می‌توانید از تخفیف‌های خاص بیمه دات کام هم برای خرید آنلاین بیمه استفاده کنید.

راه‌های ارتباط با بیمه دات کام:

نشانی: تهران، سعادت آباد، میدان تهرانی مقدم (کاج)، خیابان سرو شرقی، جنب بیمارستان پارسیان،‌ پلاک ۱۷ طبقه ۶، واحد ۶

کد پستی: ۱۹۹۸۶۵۳۷۴۰

شماره های تماس: 4372-021

پست الکترونیکی: info@bimeh.com

برای اطلاعات بیشتر در خصوص بیمه شخص ثالث خودرو، می‌توانید به سایت بیمه دات کام (bimeh.com) مراجعه نمایید.

انتهای پیام/ ر"
8,https://www.ana.press//news/659649/%D9%82%D8%A7%D9%84%DB%8C%D8%A8%D8%A7%D9%81-%D8%A2%DB%8C%D8%AA-%D8%A7%D9%84%D9%84%D9%87-%D9%81%D8%A7%D8%B7%D9%85%DB%8C-%D9%86%DB%8C%D8%A7-%D8%B9%D8%A7%D9%84%D9%85-%D9%88-%D9%85%D8%B9%D9%84%D9%85-%D8%A8%D8%B1%D8%AC%D8%B3%D8%AA%D9%87-%D8%A7%D8%AE%D9%84%D8%A7%D9%82-%D8%A8%D9%88%D8%AF,قالیباف: آیت‌الله فاطمی‌نیا عالم و معلم برجسته اخلاق بود,"به گزارش خبرنگار گروه سیاست خبرگزاری آنا، محمدباقر قالیباف در جلسه علنی امروز مجلس شورای اسلامی در نطق پیش از دستور خود، گفت: در ابتدا ارتحال عالم و معلم برجسته اخلاق، حضرت آیت‌الله فاطمی‌نیا را به محضر مقام معظم رهبری و ملت شریف ایران تسلیت عرض می‌کنم.

وی افزود: همچنین روز ارتباطات و روابط عمومی را تبریک می‌گویم و امیدوارم افرادی که در این عرصه فعالیت می‌کنند، بیش از گذشته توفیق خدمت و اثرگذاری داشته باشند.

رئیس مجلس تأکید کرد: لازم است روز جهانی موزه و میراث فرهنگی را به همه دست‌اندرکارانی که در این مسیر فعالیت می‌کنند، تبریک بگویم و این افراد برای معرفی بهتر سابقه، تاریخ و فرهنگ ایران اسلامی و ملت ما تلاش می‌کنند.

قالیباف ادامه داد: این روز را هم به کسانی که در کشف آثار تاریخی تلاش می‌کنند و هم به کسانی که در راستای معرفی فرهنگ و آثار تاریخی ایران تلاش دارند، تبریک می‌گویم و از زحمات آنان تقدیر و تشکر می‌کنم.

وی ادامه داد: از همکاران خودم در مجلس که در فراکسیون موزه‌ها و میراث فرهنگی فعالیت می‌کنند، تقدیر و تشکر می‌کنم.

رئیس مجلس خاطرنشان کرد: مطلع شدیم که عبدالله سامری نماینده مردم خرمشهر در دوره‌های نهم و دهم مجلس و از جانبازان عزیز کشورمان، به رحمت ایزدی پیوست، درگذشت وی را تسلیت عرض می‌کنم.

انتهای پیام/۴۱۶۴/"
9,https://www.ana.press//news/659651/%DA%AF%D9%84-%D9%85%D8%AD%D9%85%D8%AF%DB%8C-%D8%AF%D8%B1-%DA%86%D9%87-%D8%B5%D9%88%D8%B1%D8%AA-%D8%A8%D9%87-%D8%B3%D9%BE%D8%A7%D9%87%D8%A7%D9%86-%D9%85%DB%8C-%D8%B1%D9%88%D8%AF,گل‌محمدی در چه صورت به سپاهان می‌رود؟,"به گزارش خبرنگار گروه ورزش خبرگزاری آنا، باشگاه سپاهان در فصلی که بیشترین هزینه ممکن را برای حضور پر قدرت در سه جام داشت نتوانست به نتایج خوبی دست پیدا کند و در حال حاضر در تلاش است در لیگ برتر نهایتا به مقام دوم جدول برسد. این در حالی است که هیئت مدیره این باشگاه برای کسب یک جام داخلی و موفقیت در لیگ قهرمانان آسیا را برنامه‌ریزی کرده بود.

همین ناکامی سپاهان باعث شده که محمدرضا ساکت در آستانه برکناری از مدیریت این باشگاه قرار بگیرد. در این مورد با خبر شدیم گزینه اصلی هیئت مدیره برای جانشینی ساکت که بحث بازنشستگی او هم مطرح است، سعید آذری است. مدیر عامل موفقی که کارنامه خوبی در باشگاه‌های ذوب‌آهن و فولاد داشته است.

بر هیچکس پوشیده نیست که آذری ارتباط خوبی با یحیی گل‌محمدی دارد و در صورتی که او جانشین ساکت شود احتمال حضور گل‌محمدی در سپاهان خیلی زیاد خواهد بود. در خصوص این موضوع به زودی اخبار جدیدی به گوش خواهد رسید.

انتهای پیام/4146"
10,https://www.ana.press//news/659652/%D8%AA%D9%88%D8%B2%DB%8C%D8%B9-%DB%B4-%D9%88-%D9%86%DB%8C%D9%85-%D9%85%DB%8C%D9%84%DB%8C%D9%88%D9%86-%D8%AA%D9%86-%DA%A9%D8%A7%D9%84%D8%A7%DB%8C-%D8%A7%D8%B3%D8%A7%D8%B3%DB%8C-%D9%88-%D8%BA%D9%84%D8%A7%D8%AA-%D8%AF%D8%B1-%DA%A9%D8%B4%D9%88%D8%B1,توزیع ۴ و نیم میلیون تن کالای اساسی و غلات در کشور,"به گزارش گروه اقتصاد خبرگزاری آنا به نقل از صدا و سیما، عسکرزاده اظهار کرد: برای سه ماهه نخست سال جاری قرارداد و تفاهم نامه تهیه و توزیع بیش از ۱۳ و نیم میلیون تن نهاده دامی و غلات با تجار خارجی و داخلی امضاء شده است.

وی گفت: در دو ماهه فروردین و اردیبهشت بیش از ۴ و نیم میلیون تن غلات و کالای اساسی به کشور وارد و توزیع شده است.

معاون توسعه بازرگانی وزیر جهاد کشاورزی گفت: بر اساس دستورالعمل جدید سازمان هدفمندسازی یارانه ها، نرخ‌های اعلامی جدید در سامانه بازارگاه بارگذاری شده و از امروز چهارشنبه نهاده‌ها بر اساس نرخ‌های جدید به متقاضیان تحویل می‌شود.

عسکرزاده درباره نحوه واگذاری نهاده‌های دامی به دامداران گفت: بر اساس شاخصه های هر واحد تولیدی اعم از دام های سبک و سنگین و مرغداری ها، سهمیه مورد نیاز در سامانه بارگذاری شده و پس از خریداری بین آنها توزیع می شود.

انتهای پیام/"
11,https://www.ana.press//news/659570/%D8%AA%D8%B1%D9%85%DB%8C%D9%85-%D8%B2%D8%AE%D9%85-%D9%BE%D8%A7%DB%8C-%D8%AF%DB%8C%D8%A7%D8%A8%D8%AA%DB%8C-%D9%87%D8%A7-%D8%A8%D8%A7-%D8%A7%D8%B3%D8%AA%D9%81%D8%A7%D8%AF%D9%87-%D8%A7%D8%B2-%D8%AF%D8%B3%D8%AA%DA%AF%D8%A7%D9%87-%D9%88%DA%A9%DB%8C%D9%88%D9%85-%D8%AA%D8%B1%D8%A7%D9%BE%DB%8C,ترمیم زخم پای دیابتی‌ها با استفاده از دستگاه «وکیوم تراپی»,"علیرضا رفیعی نسب، مدیرعامل شرکت تجهیزات کیان ورنا که با حمایت دانشگاه آزاد اسلامی واحد خمینی‌شهر فعالیت می‌کند در گفت‌وگو با خبرنگار گروه دانشگاه خبرگزاری آنا، در معرفی دستگاه وکیوم تراپی، اظهار کرد: این محصول دانش‌بنیان دستگاه وکیوم‌ تراپی زخم است. اصطلاح عمومی آن ایجاد فشار منفی برای ترمیم زخم است.

وی افزود: وکیوم تراپی زخم یا درمان زخم با فشار منفی (NPWT) روشی برای خارج کردن مایعات و عفونت از بستر زخم برای بهبود آن است. یک پانسمان مخصوص بر روی زخم قرار گرفته و به یک پمپ خلأ ملایم متصل می‌شود. این روش درمانی، انتخاب خوبی برای برخی از بیماران است، نه همه بیماران و به تشخیص پزشک مورد استفاده قرار می‌گیرد.

مدیرعامل شرکت تجهیزات کیان ورنا با بیان اینکه در کنار این محصول برخی از لوازم مصرفی برای دستگاه نیز تولید می‌شود، گفت: در این زمینه محفظه دستگاه و فوم پلی‌اورتانی (عایق حرارتی) در کنار محصول اصلی تولید می‌شود، همچنین چسب‌های ترنسپرنت پلی‌اورتان بسیار شفاف که حالت سلفون دارد نیز تولید می‌کنیم این چسب‌ها در پزشکی-مدیکال کاربرد دارد و به خاطر تحریم‌ها فقط از چین وارد می‌شود. تقریباً ۵ ماه است که برای واردات این محصول ثبت‌نام کرده‌ایم ولی هنوز در بحث واردات به جایی نرسیده‌ایم و تاکنون نتوانستیم مجوز واردات را از اداره کل تجهیزات پزشکی که زیرمجموعه وزارت بهداشت است، دریافت کنیم.

رفیعی نسب با اشاره به اینکه دستگاه وکیوم‌ تراپی در کشور دو تا سه تولیدکننده دارد و چند تولیدکننده اروپایی و آمریکایی وجود دارد، خاطرنشان کرد: کشورهای همسایه و حوزه خلیج‌فارس به‌شدت به این دستگاه نیاز دارند، تولیدکننده نیستند و مصرف‌کننده این دستگاه هستند و اگر بتوانیم تولید داشته باشیم می‌توانیم به‌راحتی به بحث صادرات هم وارد شویم. آشنایی به بحث صادرات و واردات داریم ولی متأسفانه درگیر مجوزها و مراحل قانونی هستیم.

مدیرعامل شرکت تجهیزات کیان ورنا در خصوص میزان حمایت دانشگاه آزاد اسلامی از این شرکت دانش‌بنیان، بیان کرد: ازنظر زیرساختی ما در واحد خمینی‌شهر مستقر هستیم که دفتر خوبی در اختیار ما گذاشتند بابت جلساتی که در هر ساعتی داشته باشیم، آن دفتر و محل جلسه کاملاً در اختیار خودمان است. صحبت‌هایی نیز انجام‌شده که امکانات دیگری در اختیارماه بگذارند. حمایت‌های مرکز رشد و دانشگاه آزاد اسلامی در کل بسیار خوب است.

وی افزود: دانشگاه تاکنون حمایت فکری و ذهنی بسیار خوبی داشته، همیشه راهگشای فکری بوده‌اند اما من به‌عنوان یک تولیدکننده انتظار دارم حمایت فیزیکی و مالی انجام شود یعنی از اقدامات بزرگ نظیر شرکت ما حمایت‌های مشارکتی صورت گیرد.

رفیعی نسب در پایان گفت: یکی از این حمایت‌ها نیز حضور شرکت‌های دانش‌بنیان در رویداد گام دوم دانشگاه آزاد اسلامی است که به بیشتر دیده شدن محصولات این شرکت‌ها، کمک شایانی خواهد کرد.

گفتنی است، رویداد ملی گام دوم دانشگاه آزاد اسلامی با شعار «عصر امید» از هشتم تا یازدهم خرداد در مصلای تهران برگزار می‌شود و میزبان ۳ هزار شرکت دانش‌بنیان، آزمایشگاه و زیرساخت، گروه پژوهشی و استارت‌آپ است.

انتهای پیام/۴۱۶۷/"
12,https://www.ana.press//news/659642/%D8%AF%D9%85%DB%8C-%D8%AF%D8%B1-%D8%AE%DB%8C%D9%85%D9%87-%D8%AE%DB%8C%D8%A7%D9%85,دمی در خیمه خیام,"گروه استان‌های خبرگزاری آنا؛ اگر هیاهوی زندگی شلوغ ما فرصت درنگ در اندیشه کسی مانند خیام را کمتر دست‌ناخورده می‌گذارد، روز نکوداشت این حکیم کم‌مانند ایرانی خود بهترین فرصت برای درنگ در شعر و اندیشه کسی است که بیشترین درنگ‌ها را برای پرسندگان و جویندگان در سراسر جهان فراهم کرده‌ است.

در فاصله فروپاشی دولت غزنوی در خراسان بزرگ و برآمدن سلجوقیان برای کسانی مانند خیام، باباطاهر و سنایی فرصت‌هایی از جنس مطالعه و تأمل پیش آمد که لاجرم ایشان آن‌ها را از کف ندادند و چنین شد که طلیعه سده ششم مهتابی با رخ‌نمایی چهره‌هایی بی‌مانند همراه شد.

بیشتر بخوانید:

فردوسی و هویت ایران و ایرانی

اگر تنها کوشش خیام نیشابوری پناه‌بردن به تأملاتی عمیق باشد که در پندار برخی جز به یاری انگورستان‌های نیشابور نبوده‌ (که این خود البته همه ماجرا نیست) باز به اعتبار قدرت بی‌مانند نگرش‌های حکیمانه، باید خیام را از سردمداران درست‌اندیشی با چاشنی آزادگی دانست که از کسانی مانند محمد غزالی هم گوی ربوده‌است.

شاید به دلیل همین بینش محکم و استوار فلسفی باشد که خیام از قالب شعری رایج‌(قصیده) روی‌ برمی‌تابد و قالب خوش‌آهنگ و فشرده و البته بسیار محتوای رباعی را برای تبیین انگاره‌های حکیمانه خویش برمی‌گزیند.

این هم که پرسش‌های او با موضوع: از کجا آمده‌ام و چرا آمده‌ام و به کجا خواهم‌رفت؛ تحریر محل نزاع شده‌است، بیشتر بدان روست که اصحاب زهد و قشری‌گرایان، تاب چنین شکل نگرش‌هایی را نداشته‌اند و از این‌رو آسان‌ترین کار یعنی تکفیر چنین اندیشمندی مسلمان را به‌کار گرفته‌اند این در حالی است که فیلسوفی مانند او با آموزه‌های وحیانی مانند گونه یونانی ارتباطی به‌هنگام دارد و اصرار دارد که مخاطب او هم وارد چنین درگاهی بشود.

در این مجال و مقال به دلایلی که مهم‌ترین آن نبود بضاعت کافی است به دیگر جنبه‌های علمی شخصیت خیام نمی‌پردازیم و به شعر او اشاره‌ای داریم.

خیام‌نیشابوری نه اینکه در حوزه شعر کم‌کار و اهل تساهل باشد که به نظر می‌رسد با همین چند ده رباعی خود، کاری را که باید انجام دهد، پرداخته‌است. هرکدام از این رباعی‌ها جدا از اینکه چه مدت صرف تأمل در سرودن آنها شده‌است، مجموعه‌ای از پرسش‌های رنگارنگ را پیش روی خواننده قرار می‌دهد که حتی در شعر درنگ‌کارانی مانند سنایی هم نیست.

توغل و ممارست این شاعر بزرگ در مسایل حکمی و کلامی و برخورداری او از قوه استنباط اندیشه‌های گوناگون در دوره‌ای که میان متکلمان و حکیمان بیشترین نزاع جریان دارد، چنین رباعی‌های محکم و محترم را فراهم ساخته‌است.

خیام که در نجوم و ریاضی به آسمان‌ها نظر دارد از خاک زیرپای که لاجرم اجزای تن نازک‌بدنان و شاهان و... در آن است، روی‌گردان نیست و در این فقره هم کوزه‌ای لبریز سؤال را به دست فقیه نومید می‌دهد* تا شاید بتواند جرعه‌هایی از درنگ‌های حکیمانه را به او بنوشاند.

اگر خیام توانسته‌باشد با همین حدود ١۵٠ بیت خود، ما را به اغتنام‌فرصت و درک لحظه‌های بی‌بازگشت میان دو نیست(دیروز و فردا) فرابخواند(که چنین است)، حکیمانه‌ترین کار را کرده‌است که دیوانی با چند هزار بیت پراکنده به یادگار نگذاشته‌ که این نیز خود درسی ماندگار برای همه آنان است که در شعر، فرصت‌هایی بسیار را از دست داده‌اند تا اغتنام‌فرصت را به ما یاد بدهند!

*شعر سهراب سپهری :

سر بالین فقیهی نومید

کوزه‌ای دیدم لبریز سوال

عبدالرضا مدرس‌زاده عضو هیئت علمی دانشگاه آزاد اسلامی واحد کاشان

انتهای پیام/۴۱۱۷/۴۰۶۲/"
13,https://www.ana.press//news/659647/%D8%A7%D8%B9%D8%B7%D8%A7%DB%8C-%D9%86%D8%B4%D8%A7%D9%86-%D8%B3%D8%AA%D8%A7%D8%B1%D9%87-%D9%85%D9%84%DB%8C-%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D8%A8%D9%87-%D9%85%D8%AF%DB%8C%D8%B1%DA%A9%D9%84-%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D8%A7%D8%B3%D8%AA%D8%A7%D9%86%D8%AF%D8%A7%D8%B1%DB%8C,اعطای نشان ستاره ملی روابط عمومی به مدیرکل روابط عمومی استانداری تهران,"به گزارش گروه جامعه خبرگزاری آنا، نهمین جشنواره ملی ستارگان روابط‌عمومی ایران، عصر روز سه‌شنبه ۲۷ اردیبهشت ۱۴۰۱، همزمان با «روز جهانی ارتباطات و روز ملی روابط‌عمومی»، با حضور بزرگان، صاحب‌نظران و فعالان این حوزه برگزار و از برگزیدگان روابط‌عمومی ایران در حوزه های مختلف تجلیل شد.

در این مراسم حامد فاتحی، مشاور استاندار و مدیر کل روابط عمومی استانداری تهران که پیش از این سابقه مدیریت روابط عمومی معاونت صدا و بسیج صداوسیما را در کارنامه دارد، نشان «ستاره ملی روابط عمومی» را دریافت کرد.

فاتحی این تقدیر را حاصل تلاش ارزشمند، جهادی و شبانه روزی یکایک همکاران پرتلاش اداره کل روابط عمومی استانداری تهران عنوان کرد.

انتهای پیام/۴۱۷۲/"
14,https://www.ana.press//news/659648/%D8%AD%DA%A9%D9%85-%D8%A7%D8%B9%D8%AF%D8%A7%D9%85-%DB%8C%DA%A9-%D9%82%D8%A7%DA%86%D8%A7%D9%82%DA%86%DB%8C-%D8%B5%D9%87%DB%8C%D9%88%D9%86%DB%8C%D8%B3%D8%AA-%D8%AF%D8%B1-%D8%A7%D9%85%D8%A7%D8%B1%D8%A7%D8%AA-%D8%AA%D8%B9%D9%84%DB%8C%D9%82-%D8%B4%D8%AF,حکم اعدام یک قاچاقچی صهیونیست در امارات تعلیق شد,"به گزارش گروه جهان خبرگزاری آنا، منابع خبری گزارش داده‌اند اعدام یک قاچاقچی مواد مخدر اسرائیلی در امارات عربی متحده تعلیق شده است.

روزنامه صهیونیستی جروزالم‌پست نوشته دادگاه استیناف امارات عربی متحده حکم اعدام صادرشده از سوی دادگاهی دیگر در این کشور برای یک ساکن فلسطین اشغالی به نام «فیدا کیوان» را معلق کرده است.

این فرد صهیونیستی از سوی یک دادگاه امارات به دلیل تلاش برای قاچاق ۱۳۶ میلیون دلار کوکائین خالص به اعدام محکوم شده بود، اما حکم طبق قانون امارات پس از درخواست تجدیدنظر وکیل او به حالت تعلیق درآمد. قرار است جلسه رسیدگی به شکایت کیوان در ۳۱ می ( سه شنبه ۱۰ خرداد) برگزار شود.

دادگاه قضایی امارات چندی قبل یک ساکن فلسطین اشغالی را به جرم حمل و نگه‌داری نیم کیلوگرم کوکائین، به اعدام محکوم کرد. ماموران اماراتی سال گذشته میلادی از خانه این زن ۴۳ ساله به نام «فداء کیوان» این مقدار کوکائین را کشف کرده بودند. همزمان رسانه‌های رژیم صهیونیستی تلاش کردند چنین القا کنند که او تحت ضرب و شتم به این جرم اعتراف کرد.

در سال ۲۰۱۹ نیز یک زن به نام «نعمه یسسخار» با تابعیت رژیم صهیونیستی و آمریکایی در روسیه به اتهام حمل و نگهداری مواد مخدر به اعدام محکوم شده بود که در آن زمان «بنیامین نتانیاهو» نخست‌وزیر وقت رژیم صهیونیستی وارد عمل شد و در نهایت این فرد آزاد شد.

به گزارش «شبکه ۱۲ تلویزیون رژیم صهیونیستی»، از زمان اجرای توافق سازش بین امارات و این رژیم، شماری از جنایتکاران اسرائیلی که در ارتباط با پرونده‌های قتل و قاچاق مواد مخدر تحت تعقیب هستند، به دبی فرار کرده‌اند. این افراد پیش از آنکه پلیس اسرائیل دستور بازداشت آن‌ها را صادر کند، به دبی گریخته‌اند.

یکی از این افراد به شبکه ۱۲ رژیم صهیونیستی گفته بود: «در دبی سوال زیادی از تو نمی‌پرسند تنها می‌پرسند پول داری؟ بیا اینجا سرمایه‌گذاری کن و با ما شریک شو.»

اخیرا نیز شماری نیز جنایتکاران اسرائیلی فراری به رومانی، اوکراین و آفریقای جنوبی، با هدف بررسی زمینه‌های ایجاد شرکت‌هایی در زمینه ساخت‌وساز و احداث هتل به دبی فرار کرده‌اند.

انتهای پیام/۴۱۰۶/"
15,https://www.ana.press//news/659644/%D9%84%D8%B2%D9%88%D9%85-%D9%87%D9%85%DA%A9%D8%A7%D8%B1%DB%8C-%D8%B4%D9%87%D8%B1%D8%AF%D8%A7%D8%B1%DB%8C-%D8%AA%D9%87%D8%B1%D8%A7%D9%86-%D8%A8%D8%A7-%D8%B3%D8%A7%DB%8C%D8%B1-%DA%A9%D9%84%D8%A7%D9%86%D8%B4%D9%87%D8%B1%D9%87%D8%A7-%D8%A8%D8%B1%D8%A7%DB%8C-%D8%A7%D8%B1%D8%AA%D9%82%D8%A7%DB%8C-%D9%85%D8%AF%DB%8C%D8%B1%DB%8C%D8%AA,لزوم همکاری شهرداری تهران با سایر کلانشهرها برای ارتقای مدیریت بهینه پسماند,"به گزارش گروه جامعه خبرگزاری آنا، روح الله خوشبخت مدیرعامل سازمان مدیریت پسماند شیراز به همراه معاون اجرایی سازمان، طی بازدید ۲ روزه با پروژه‌ها و فعالیت‌های در دست اقدام و انجام شده توسط سازمان مدیریت پسماند در مجتمع پردازش و دفع پسماند در آرادکوه، مجموعه پردازش و دفع پسماندهای ساختمانی واقع در آبعلی و مجموعه های مرتبط با تفکیک در مبدا واقع در منطقه ۱۰ شهرداری تهران آشنا شدند و در ابتدای این بازدید که با همراهی حسین حیدریان، معاون پردازش و دفع آرادکوه و تعدادی از کارشناسان این حوزه انجام شد، مدیرعامل سازمان مدیریت پسماند شهرداری شیراز از واحد های پردازش، سایت هوادهی تولید کمپوست، واحد های پالایش کمپوست، سامانه ریجکت سوز و واحد تصفیه خانه شیرابه دیدن کرد و در جریان آخرین اقدامات صورت‌ گرفته در این مجموعه در رابطه با کاهش دفن پسماند قرار گرفت.

در ادامه این برنامه، مدیر عامل سازمان مدیریت پسماند شیراز از محل نگهداری سگ‌های کهریزک هم بازدید کردن و در جریان اقدامات این سازمان قرار گرفت و. پس از بهره مندی از توضیحات کارشناسان حاضر بازدیدکنندگان شیرازی به منظور آشنایی با فعالیت های این سازمان در خصوص مدیریت پسماندهای ساختمانی و عمرانی، با حضور در مجتمع پردازش و دفع آبعلی در جریان روند کاری کارخانه بازیافت و استحصال شن و ماسه از پسماندهای عمرانی و ساختمانی شهر تهران قرار گرفت.

بازدید از فعالیت‌های محیط‌زیستی سازمان مدیریت پسماند در زمینه تفکیک پسماند در مبدا، مقصد بعدی روح الله خوشبخت، مدیر عامل سازمان مدیریت پسماند شیراز به همراه معاون اجرایی وی بود که در روز دوم انجام شد. پس از مشاهده سیستم خود دریافت پسماند خشک (RVM) واقع در ساختمان شهرداری این منطقه، از مجموعه های پسماندی شامل پسماند مارکت، پسماند بیمه و گلماند واقع در این منطقه بازدید شد.

در انتهای این برنامه که با هدف انتقال و به اشتراک گذاشتن تجارب شهرداری های تهران و شیراز در زمینه های مختلف مدیریت پسماند مانند روش های جمع آوری، پردازش و دفع پسماند و همچنین افزایش همکاری در سطوح مختلف انجام شد، روح الله خوشبخت ابراز امیدواری کرد که با همکاری های گسترده شهرداری های پایتخت و سایر کلانشهر ها، موجبات ارتقاء مدیریت پسماند و به کارگیری شیوه های نو در زمینه حفاظت از محیط زیست و مدیریت پسماندها در سطح کشور فراهم شود.

انتهای پیام/۴۱۷۲/"
16,https://www.ana.press//news/659646/%D8%A2%D8%BA%D8%A7%D8%B2-%D8%B1%D9%82%D8%A7%D8%A8%D8%AA-%DB%B6%DB%B4%DB%B7-%D9%87%D8%B2%D8%A7%D8%B1-%D8%AF%D8%A7%D9%88%D8%B7%D9%84%D8%A8-%D8%AF%D8%B1-%D9%85%D8%A7%D8%B1%D8%A7%D8%AA%D9%86-%D8%A2%D8%B2%D9%85%D9%88%D9%86-%DA%A9%D8%A7%D8%B1%D8%B4%D9%86%D8%A7%D8%B3%DB%8C-%D8%A7%D8%B1%D8%B4%D8%AF-%D8%B3%D8%A7%D9%84,آغاز رقابت ۶۴۷ هزار داوطلب در ماراتن آزمون کارشناسی ارشد سال ۱۴۰۱,"به گزارش گروه دانشگاه خبرگزاری آنا، آزمون کارشناسی ارشد سال ۱۴۰۱ در روزهای چهارشنبه، پنجشنبه و جمعه ۲۸، ۲۹ و ۳۰ اردیبهشت‌ماه با رعایت شیوه‌نامه‌های بهداشتی در ۱۸۶ شهرستان، ۳۸۶ حوزه اصلی برگزار می‌شود.

در مجموع ۶۴۷ هزار و ۲۰۹ داوطلب (با احتساب علاقه‌مندی به شرکت در مجموعه امتحانی دوم) متقاضی شرکت در آزمون کارشناسی ارشد ناپیوسته امسال هستند که از این تعداد ۳۳۹ هزار و ۹۰۶ نفر داوطلب زن و ۳۰۷ هزار و ۳۰۳ داوطلب مرد هستند.

امسال با توجه به حضوری شدن تشکیل کلاس‌ها در دانشگاه‌ها و موسسات آموزشی و درخواست‌های واصله از داوطلبان به سازمان سنجش مبنی‌بر تغییر حوزه آزمون (از شهرستان محل اقامت به شهرستان محل تحصیل) تسهیلاتی برای داوطلبان فراهم شد و ۵ هزار و ۵۴۶ داوطلب که هنوز دانشجو هستند حوزه امتحانی خود را تغییر دادند.

انتهای پیام/۱۰۴/"
17,https://www.ana.press//news/659643/%D9%88%D8%B3%D9%88%D8%B3%D9%87-%D8%AF%D9%85%D8%A8%D9%84%D9%87-%D8%A8%D8%B1%D8%A7%DB%8C-%D8%AA%D8%B1%DA%A9-%D8%A8%D8%A7%D8%B1%D8%B3%D9%84%D9%88%D9%86%D8%A7,وسوسه دمبله برای ترک بارسلونا,"به گزارش گروه ورزش خبرگزاری آنا، عثمان دمبله ممکن است با پایان قراردادش در تابستان امسال نیوکمپ را ترک کند.

خوان لاپورتا، رئیس باشگاه بارسلونا می‌گوید عثمان دمبله برای جدایی احتمالی در تابستان امسال وسوسه شده اما باشگاه امیدوار است که وینگر فرانسوی را دوباره به خدمت بگیرد. این موضوع باعث شده تا دمبله از باشگاه مهلت بخواهد تا در مورد پیشنهاد قرارداد خود تصمیم‌گیری کند. با این حال، لاپورتا می‌گوید دمبله در حال حاضر با موضوع پیشنهادهای خارجی روبرو شده که حتی بهتر از بارسا هستند، اما باشگاه امیدوار است که فرهنگ باشگاه و روابطی که با بازیکن فرانسوی ایجاد کرده می‌تواند برای حفظ او کافی باشد.

لاپورتا چه گفت؟

او به رادیو کاتالونیا گفت: «دمبله می‌خواهد بماند، اما با گزینه‌های دیگری که شرایط بهتری را ارائه می‌دهند بسیار وسوسه می‌شود. ما قبلاً جواب می‌خواستیم، اما نمی‌توانیم او را مجبور کنیم زیرا دمبله قراردادش را پایان می‌دهد. من و مربی او را دوست داریم و تلاش بسیار مهمی برای حفظ او انجام داده‌ایم. من او را بسیار راحت می‌بینم. رابطه شخصی خوبی با همه وجود دارد. پیر امریک اوبامیانگ در کنار او قرار دارد و آنها دوستان بسیار خوبی هستند. دمبله نمایندگانی دارد که اوضاع را کنترل می‌کنند، اما امیدوارم بماند. اگر نه، ما این موقعیت را تقویت خواهیم کرد.»

وضعیت دمبله در بارسلونا

با پایان یافتن قراردادش با بارسلونا، دمبله به بازیکنانی مانند منچستریونایتد، آرسنال و پاری‌سن‌ژرمن مرتبط شده است. این وینگر در این فصل با مصدومیت دست و پنجه نرم کرده اما زمانی که برای بارسلونا در زمین حضور داشت، تماشایی بود. دمبله با ۱۳ پاس گل از تنها ۲۰ بازی در لیگ اسپانیا در صدر رقبای خود در لالیگا است.

انتهای پیام/۴۰۴۸/"
18,https://www.ana.press//news/659639/%D8%AA%DB%8C%D8%B1%D8%B2-%D8%AC%D8%B4%D9%86%D9%88%D8%A7%D8%B1%D9%87-%D9%BE%D9%88%DB%8C%D8%A7%D9%86%D9%85%D8%A7%DB%8C%DB%8C-%D8%AA%D9%87%D8%B1%D8%A7%D9%86-%D9%85%D9%86%D8%AA%D8%B4%D8%B1-%D8%B4%D8%AF-%D9%81%DB%8C%D9%84%D9%85,تیرز جشنواره پویانمایی تهران منتشر شد +فیلم,"به گزارش گروه فرهنگ خبرگزاری آنا از اداره کل روابط عمومی و امور بین‌الملل کانون پرورش فکری کودکان و نوجوانان، تیزر دوازدهمین دوسالانه بین‌المللی پویانمایی تهران با عناصری که برای محتوای تصویری این دوره جشنواره طراحی شده است، رونمایی شد.

در این تیزر که به سفارش معین صمدی مدیر هنری این دوره از جشنواره تهیه شده است، حجت اعظم‌پور به عنوان کارگردان و انیماتور، حمیدرضا خادمی کامپوزیت تیزر و آرمین بهاری به عنوان آهنگساز و صداگذار حضور داشته‌اند.

تیزر دوازدهمین دوره از جشنواره پویانمایی تهران برگرفته از پوستر همین دوره است که به صورت موشن پوستر درآمده و در حقیقت المان‌های طراحی شده در پوستر، در تیزر زنده می‌شوند. در این تصاویر از جنبه سرخوشی و تم جشن‌های خانواده‌های ایرانی بهره گرفته شده است.

دوازدهمین جشنواره بین‌المللی پویانمایی تهران به دبیری محمدرضا کریمی‌صارمی ۸ تا ۱۲ خرداد ۱۴۰۱ در مرکز آفرینش‌های فرهنگی هنری کانون پرورش فکری کودکان و نوجوانان واقع در خیابان حجاب برگزار می‌شود.

تیزر رسمی این رویداد را در ادامه ببینید.

انتهای پیام/۴۱۷۳/"
19,https://www.ana.press//news/659638/%DA%AF%D8%B3%D8%AA%D8%B1%D8%B4-%D9%87%D9%85%DA%A9%D8%A7%D8%B1%DB%8C-%D9%87%D8%A7%DB%8C-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D9%88-%D8%B3%D8%A7%D8%B2%D9%85%D8%A7%D9%86-%D8%AA%D8%A8%D9%84%DB%8C%D8%BA%D8%A7%D8%AA-%D8%A7%D8%B3%D8%AA%D8%A7%D9%86-%D9%85%D8%B1%DA%A9%D8%B2%DB%8C,گسترش همکاری‌های دانشگاه آزاد و سازمان تبلیغات استان مرکزی,"به گزارش خبرنگار گروه استان‌های خبرگزاری آنا از اراک، ابراهیم گیوکی در حاشیه جلسه امضای تفاهم‌نامه همکاری دانشگاه آزاد اسلامی با سازمان تبلیغات اسلامی استان مرکزی که در دانشگاه آزاد اسلامی واحد اراک برگزار شد، اظهار کرد: این تفاهم‌نامه با هدف تعامل و ارتباط مشترک با توجه به توانمندی‌ها و شایستگی‌های دانشگاه آزاد اسلامی و اداره کل تبلیغات اسلامی در انجام فعالیت‌های آموزشی، پژوهشی، فرهنگی و دینی و در راستای ارتقای کمی و کیفی اهداف و برنامه‌های مشترک امضا شد.

بیشتر بخوانید:

امضای تفاهم‌نامه همکاری دانشگاه آزاد اسلامی اراک و یک شرکت لبنی

وی ادامه داد: هدف از انعقاد تفاهم‌نامه استفاده متقابل از توان، امکانات و ظرفیت‌های علمی، آموزشی، فرهنگی و دینی طرفین به‌منظور تقویت رشد و ارتقای بنیه دینی و آموزشی گروه‌های هدف و همکاری در برگزاری همایش‌ها و کارگاه‌های آموزشی و برنامه‌های مشترک است.

رئیس دانشگاه آزاد اسلامی استان مرکزی، معرفی اعضای هیئت‌علمی در رشته‌های معارف، علوم قرآنی، فقه و حقوق، علوم‌تربیتی، علوم‌اجتماعی، روان‌شناسی و سایر رشته‌ها دانشگاه‌های آزاد اسلامی استان مرکزی به اداره کل تبلیغات اسلامی استان مرکزی برای استفاده در کارگاه‌های آموزشی تخصصی، فراهم کردن زمینه حضور مبلغان در خوابگاه‌های دانشجویی برای انجام برنامه‌های فرهنگی و تبلیغی و معرفی هیئت‌های مذهبی دانشگاه برای صدور مجوز و ثبت در سامانه طوبی (تشکل‌های دینی) سازمان تبلیغات اسلامی را برخی از تعهدات این تفاهم‌نامه ذکر کرد.

دبیر هیئت امنای دانشگاه آزاد اسلامی استان مرکزی، اعزام مبلغان مرد و زن در برنامه‌های فرهنگی دانشگاه و خوابگاه‌های دانشجویی به‌صورت فصلی برای توسعه و تعمیق آموزه‌های دینی و شعایر مذهبی، برنامه‌ریزی برای کاربردی کردن بیانیه گام دوم رهبری (با همکاری سازمان تبلیغات اسلامی و اداره کل کتابخانه‌های استان مرکزی) و ارائه راهکارهای مناسب برای نهادینه کردن این بیانیه در حوزه سبک زندگی اسلامی، همکاری در برگزاری جلسات هیئت‌های مذهبی با حضور دانشگاهیان، هم‌افزایی درباره گفتمان دانش‌آموزی برای مدارس سما در ابعاد دینی، فرهنگی،اخلاقی، مشارکت در برنامه‌های فرهنگی، آموزشی و فوق‌برنامه دانشگاه، اعلام اولویت‌های پژوهشی به دانشگاه و مشارکت و همکاری در تربیت مربی قرآن کریم و برگزاری کرسی‌های تلاوت از دیگر محورهای این تفاهم‌نامه برشمرد.

به گزارش آنا، تفاهم‌نامه در۱۰ ماده، ۲۱ بند و هفت تبصره به امضای ابراهیم گیوکی رئیس دانشگاه آزاد اسلامی استان مرکزی و واحد اراک و حجت‌الاسلام مهدی عباسی مدیرکل تبلیغات اسلامی استان مرکزی رسید.

انتهای پیام/۴۱۱۷/۴۰۶۲/"
20,https://www.ana.press//news/659640/%D8%AA%D8%B1%D8%AF%D8%AF-%D9%BE%D8%B1%D8%AA%D8%B9%D8%AF%D8%A7%D8%AF-%D9%86%D8%B8%D8%A7%D9%85%DB%8C%D8%A7%D9%86-%D9%88-%D8%A7%D8%AF%D9%88%D8%A7%D8%AA-%D8%A2%D9%85%D8%B1%DB%8C%DA%A9%D8%A7%DB%8C%DB%8C-%D8%AF%D8%B1-%D8%B4%D9%85%D8%A7%D9%84-%D8%B3%D9%88%D8%B1%DB%8C%D9%87,تردد پرتعداد نظامیان و ادوات آمریکایی در شمال سوریه,"به گزارش گروه جهان خبرگزاری آنا، منابع رسانه‌ای از ورود صبح امروز (چهارشنبه، ۱۸ می)، نیروهای آمریکایی به شهر «أعزاز» سوریه و تحویل یک سرکرده داعش از ترکیه خبر دادند.

بر اساس این گزارش، صبح امروز، یک کاروان نظامی آمریکایی، وارد پایگاه نظامی ارتش ترکیه در أعزار شد. خودروهای وارد شده به این پایگاه، همگی دارای پرچم آمریکا بودند که با همراهی دستگاه اطلاعات ترکیه وارد ریف شمالی حلب شدند. همزمان شماری از بالگردها و پهپادها که گفته می‌شود، متعلق به نیروهای ائتلاف بین‌المللی هستند، در ارتفاع پایین در امتداد مرز سوریه و ترکیه از طریق شهر أعزاز پرواز کردند.

رسانه‌های محلی می‌گویند که ترکیه یکی از سرکردگان ارشد داعش را به هیئت نظامی آمریکایی تحویل داده است.

این در حالی است که ترکیه از مدتها پیش موضوع دیوارکشی به دور شهر أعزاز در شمال حلب و جداسازی این شهر از دیگر مناطق این استان طرح کرده و در هفته جاری به صورت ممتد، ارتش ترکیه و شبه نظامیان وابسته به آن مناطق امن شمال سوریه را هدف حملات خود قرار دادند که با آوارگی و قربانی شدن غیرنظامیان همراه شده، هرچند که با پاسخ و واکنش سریع ارتش سوریه هم مواجه شده است.

انتهای پیام/۴۱۰۶/"
21,https://www.ana.press//news/659619/%D9%81%D8%A7%D8%B7%D9%85%DB%8C-%D8%B7%D9%84%D8%B3%D9%85-%D8%A7%D9%84%D9%85%D9%BE%DB%8C%DA%A9-%D8%B1%D8%A7-%D8%A8%D8%A7-%D9%85%D9%87%D8%AF%D9%88%DB%8C-%DA%A9%DB%8C%D8%A7-%D9%85%DB%8C-%D8%B4%DA%A9%D9%86%DB%8C%D9%85,فاطمی: طلسم المپیک را با مهدوی‌کیا می‌شکنیم,"فراز فاطمی در گفت‌وگو با خبرنگار گروه ورزش خبرگزاری آنا، در مورد حضورش به جای محمد محمدی در سمت سرپرست تیم ملی فوتبال امید اظهار کرد: دوری از فوتبال برای من که سال‌های زیادی از عمرم را در این ورزش گذرانده‌ام سخت بود و حالم با ماندن در کنار آن خوب می‌ماند. دو سال در تیم ملی جوانان سرپرست بودم و تجارب خوبی را در این زمینه کسب کردم. به امور چنین مسئولیتی مسلط شدم و زمانی که پیشنهاد سرپرستی در تیم ملی فوتبال امید را دریافت کردم با جان و دل پذیرفتم. حضور مهدی مهدوی‌کیا در کسوت سرمربی تیم امید انگیزه‌ام را بیشتر کرد به خصوص اینکه زمانی با او در تیم ملی بزرگسالان همبازی بودم و با روحیات وی آشنا هستم. آمده‌ام تا تجارب خود را در اختیار تیم امید قرار دهم و دست در دست یکدیگر دهیم تا بتوانیم طلسم صعود نکردن به المپیک را برای تیم ملی زیر ۲۳ سال ایران بشکنیم و برای اولین بار پس از انقلاب اسلامی به مهم‌ترین مسابقات ورزشی دنیا راه پیدا کنیم.

وی در مورد شناخت خود از تیم ملی فوتبال امید و بخت صعود این تیم به بازی‌های المپیک ۲۰۲۴ پاریس عنوان کرد: ۶۰ درصد بازیکنان کنونی تیم امید در تیم ملی جوانان بازی کردند و دیگر بازیکنان هم در تیم‌های لیگ برتری حضور دارند. تیم آماده‌ای ساخته و پرداخته شده تا بتواند به مصاف حریفان برود. مهدی مهدوی‌کیا شناخت خوبی از نفرات تیمش دارد و حداکثر تلاش وی این است تا شاگردانش به هماهنگی مطلوبی برسند. قطعاً مشارکت باشگاه‌ها در این زمینه کمک شایانی خواهد کرد به خصوص اینکه تکلیف قهرمان این فصل لیگ برتر مشخص شده و فشار آنچنانی وجود ندارد. برای آنکه بتوانیم موفق باشیم باید همدل و هماهنگ پیش برویم و در دیدار با رقبا بهترین عملکرد را ارائه کنیم. شرایط روحی روانی تیم اهمیت بسزایی دارد و در راه صعود به مراحل بعدی مسابقات قهرمانی زیر ۲۳ سال آسیا باید با حداکثر آمادگی به دیدار رقبا برویم.

سرپرست تیم ملی فوتبال امید درباره گروهی که این تیم در رقابت‌های زیر ۲۳ سال قهرمانی آسیا در آن قرار دارد، بیان کرد: تحت هیچ شرایطی رقبا را دست‌کم نخواهیم گرفت. ازبکستان، قطر و ترکمنستان با بهترین تدارک راهی مسابقات می‌شوند و در چنین بازی‌های سطح تیم‌ها به هم نزدیک است. چون فاصله زیادی میان ما و حریفان وجود ندارد با حداکثر تمرکز بازی خواهیم کرد و نباید غافل از توانایی حریفان باشیم. اگر دچار اشتباه شویم احتمال از دست رفتن نتیجه وجود دارد و از همان گام اول باید با قدرت ظاهر شویم. طبق برنامه ابتدا اردویی در عراق خواهیم داشت و پس از دو بازی تدارکاتی راهی تاشکند می‌شویم تا به مصاف حریفان برویم. در گروه نسبتاً دشواری قرار گرفته‌ایم اما با صعود به مرحله بعد در شرایط بهتری قرار خواهیم داشت و برای کسب سهمیه المپیک در وضعیت بهتری قرار می‌گیریم.

بیشتر بخوانید:

فاطمی در مورد مطرح شدن اخباری درباره پرداخت نشدن مطالبات اعضای تیم‌های ملی پایه فوتبال ایران تصریح کرد: فدراسیون فوتبال هزینه‌های جاری زیادی دارد و تیم‌های ملی متعددی را در زیرمجموعه‌های خود می‌بیند. پرداخت هزینه‌های مختلف این تیم‌ها در کنار مسائلی از قبیل پول بلوکه شده این فدراسیون در حساب فیفا باعث شده تا پرداخت دستمزد اعضای تیم‌ها به صورت منظم نباشد ولی هر بار که حساب فدراسیون پر بوده و شرایط مهیا شده شاهد پرداخت مطالبات بوده‌ایم. شاید دیر و زود شود ولی سوخت و ساز نداشته است. من در مدت دو سالی که سرپرست تیم ملی جوانان بودم تا حدود زیادی مطالبات خود را دریافت کردم و البته هیچ برنامه مالی برای خدمت به تیم‌های ملی ندارم. بیشتر در کنار تیم بودن برایم ارزشمند است و می‌خواهم تجارب خود را به بازیکنان جوان‌تر منتقل کنم تا در عرصه‌های بین‌المللی موفق باشیم.

انتهای پیام/۴۰۴۸/"
22,https://www.ana.press//news/659627/%D8%AA%D8%A3%D8%AB%DB%8C%D8%B1-%D9%88%D8%A7%D9%84%D8%AF%DB%8C%D9%86-%D8%A8%D8%B1-%D9%86%D9%82%D8%B4-%D8%A8%D8%B3%D8%AA%D9%86-%D8%A7%D8%B1%D8%B2%D8%B4-%D9%87%D8%A7%DB%8C-%D8%B9%D8%A8%D8%A7%D8%AF%DB%8C-%D8%AF%D8%B1-%D8%B1%D9%88%D8%AD-%D9%88-%D8%AC%D8%A7%D9%86-%DA%A9%D9%88%D8%AF%DA%A9%D8%A7%D9%86,تأثیر والدین بر نقش‌بستن ارزش‌های عبادی در روح و جان کودکان,"به گزارش خبرنگار گروه استان‌های خبرگزاری آنا از زرند، سمنبر میرزایی در مراسم جشن عبادت و تکلیف ۳۱ دانش‌آموز دبستان دخترانه سمای زرند با تأکید به تأثیر ماندگار والدین در نقش‌بستن ارزش‌های عبادی در روح و جان کودکان اظهار کرد: اگر به مسئله‌ای مانند پوشش مناسب پایبندی داشته و دارم به دلیل آموزش و تربیت صحیح والدینم بوده که خوبی و زیبایی این ارزش را در کودکی به نحوی برایم تصویر کردند که در بدترین شرایط مانند دوران دانشجویی و آن‌هم در محیطی بسیار بزرگ مانند تهران باور و اعتقادم به این ارزش با وجود شرایط بد فرهنگی و اجتماعی تغییر نکرد.

وی خطاب به مربیان و معلمان و والدین عنوان کرد: اگر می‌خواهید فرزندان و نوجوانان افرادی خوب، صالح، سالم، اهل ارزش‌ها و دوری از بدی‌ها باشند و با فرزندان موفق و خوب دیگران مقایسه کنید، نخستین نکته این است که خودمان را هم با والدین آن فرزندان موفق مقایسه کرده و بدانیم که هرگونه رفتار کنیم، فرزندان‌مان همان‌گونه خواهند بود. نمی‌توان انتظار داشت معلم و والدینی که خود به فضیلت‌ها آراسته نیستند، دست‌پروردگان اهل این فضائل را به جامعه تحویل دهند؛ بنابراین مسئولیت همه در شکل‌گیری شخصیت دانش‌آموزان مؤثر است و باید مراقب باشیم.

رئیس دانشگاه آزاد اسلامی واحد زرند گفت: اینکه خدای مهربان دختران نوجوان را در سنین کم و زودتر به مهمانی عبودیت و بندگی خود دعوت کرده یک امتیاز و احترام است و شاید بتوان گفت این تکلیف دادن خدا به دختران به این معناست که خداوند دختران را مانند فرشتگان پاک و معصوم و زیبا خیلی دوست دارد و عبادت و انس دختران را با خودش و با معنویات از همه‌چیز در این سن مفیدتر دانسته و خیر و خوبی آنان را خواسته است.

میرزایی خطاب به دانش‌آموزان عنوان کرد: وقتی خدا شما را به پذیرش دستورات خودش مانند دستورات پدر و مادر فراخوانده است یعنی شما را دوست دارد و خوبی و موفقیت‌تان را خواسته که به کارهای خوب مانند حرف‌زدن با خودش و حفظ ارزش‌های شما از دسترس شیطان و انسان‌های بد دعوت کرده است.

به گزارش آنا، مراسم جشن عبادت و تکلیف ۳۱ دانش‌آموز دبستان دخترانه سمای زرند به همت مدیران، معلمان و والدین با اجرای برنامه‌های ارزشمندی مانند سخنرانی و اجرای برنامه‌های متنوع توسط حجت‌الاسلام محمد عربزاده و اجرای سرود زیبای «سلام فرمانده» توسط دانش‌آموزان برگزار شد.

انتهای پیام/۴۱۲۱/۴۰۶۲/"
23,https://www.ana.press//news/659637/%D8%A7%D9%81%D8%B2%D8%A7%DB%8C%D8%B4-%D9%86%D8%B1%D8%AE-%DB%B2%DB%B7-%D8%A7%D8%B1%D8%B2-%D8%AF%D8%B1-%D8%A8%D8%A7%D8%B2%D8%A7%D8%B1-%D8%A8%DB%8C%D9%86-%D8%A8%D8%A7%D9%86%DA%A9%DB%8C,افزایش نرخ ۲۷ ارز در بازار بین‌بانکی,"به گزارش خبرنگار حوزه بورس، بانک و بیمه گروه اقتصاد خبرگزاری آنا، نرخ ارز بین‌بانکی امروز چهارشنبه ۲۸ اردیبهشت ماه در حالی از سوی بانک مرکزی اعلام شد که ۲۷ ارز با افزایش قیمت، ۱۲ ارز با کاهش و ۷ ارز بدون تغییر قیمت کار خود را آغاز کردند.

انتهای پیام/"
24,https://www.ana.press//news/659631/%D8%AA%DB%8C%D9%85-%D9%87%D8%A7%DB%8C-%DA%A9%D8%A7%D9%85%D9%BE%D9%88%D9%86%D8%AF-%D8%AD%D8%B0%D9%81-%D8%B4%D8%AF%D9%86%D8%AF,تیم‌های کامپوند حذف شدند,"به گزارش گروه ورزش خبرگزاری آنا، مسابقات تیراندازی با کمان کاپ جهانی کره جنوبی امروز نیز پیگیری شد و کمانداران کشورمان در بخش تیمی به مصاف رقبای خود رفتند.

تیم کامپوند مردان کشورمان با ترکیب امیر کاظم‌پور، سید حسام الدین کوثر و محمد صالح پالیزبان در دور نخست مسابقات حذفی به مصاف تیم مکزیک رفت و با نتیجه ۲۳۱ بر ۲۲۸ شکست خورد و از گردونه مسابقات کنار رفت.

تیم کامپوند بانوان کشورمان با ترکیب کوثر خشنودی‌کیا، سیده ویدا حلیمیان و راحله فارسی پس از استراحت در دور نخست، در دور دوم به مصاف تیم ترکیه رفت و با نتیجه ۲۲۵ بر ۲۲۱ شکست خورد و از صعود به مراحل بالاتر بازماند.

انتهای پیام/۴۰۵۷/"
25,https://www.ana.press//news/659632/%D8%A7%D9%84%D8%B2%D8%A7%D9%85-%D9%88%D8%A7%D8%AD%D8%AF%D9%87%D8%A7%DB%8C-%D8%AF%D8%A7%D9%86%D8%B4%DA%AF%D8%A7%D9%87%DB%8C-%D8%A8%D9%87-%D8%AA%D9%87%DB%8C%D9%87-%D8%A7%D9%84%D8%A8%D8%B3%D9%87-%D9%88%D8%B1%D8%B2%D8%B4%DB%8C-%D8%A7%D8%B2-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A7%D8%B1%D8%A7%DA%A9,الزام واحدهای دانشگاهی به تهیه البسه ورزشی از دانشگاه آزاد اراک,"به گزارش خبرنگار گروه استان‌های خبرگزاری آنا از اراک، امیرعباس لشکری در ارتباط مجازی با نخستین جلسه شورای تخصصی ورزش منطقه پنج دانشگاه آزاد اسلامی که با حضور معاونان فرهنگی دانشجویی و مسئولان تربیت‌بدنی دانشگاه آزاد اسلامی استان‌های کردستان، کرمانشاه، لرستان، همدان و مرکزی و کارشناس مربوط در سازمان مرکزی و رؤسای برخی از استان‌ها در راستای هم‌افزایی، مشارکت و بررسی مسائل و مشکلات تیم‌های ورزشی در بخش‌های دانشجویی، استادان و کارکنان در دانشگاه آزاد اسلامی واحد اراک برگزار شد، درباره وجود تجهیزات و زیرساخت‌های مناسب دانشگاه آزاد اسلامی واحد اراک برای تولید البسه‌ ورزشی گفت: همه واحدهای دانشگاه آزاد اسلامی در سراسر کشور ملزم هستند برای تهیه البسه تیم‌های ورزشی خود از سرای نساجی دانشگاه آزاد اسلامی واحد اراک اقدام کنند.

بیشتر بخوانید:

اعزام نماینده دانشگاه آزاد اسلامی به مسابقات بین‌المللی کاراته

بازدید رئیس مرکز ورزش و تربیت‌ بدنی دانشگاه آزاد اسلامی از امکانات واحد اراک

رئیس مرکز ورزش و تربیت‌بدنی دانشگاه آزاد اسلامی تأکید کرد: واحدهای دانشگاهی برای ساماندهی و اعزم گروه‌های ورزشی در تمام رشته‌ها در بخش‌های دانشجویی، استادان و کارکنان بدون محدودیت اقدام کنند.

ابراهیم گیوکی سرپرست دانشگاه آزاد اسلامی استان مرکزی و اراک و رئیس شورای ورزشی منطقه پنج دانشگاه هم اظهار کرد: این دانشگاه با ظرفیت سرای تکنولوژی نساجی و تولید انواع البسه‌ ورزشی که برای خود ایجاد کرده برای تولید و ارسال به سراسر کشور آمادگی دارد.

در ادامه جلسه درباره میزبانی مسابقات انفرادی و تیمی واحدهای دانشگاهی درون‌منطقه‌ای و کشوری، تعیین و تخصیص ردیف بودجه و اعتبارات مالی برای رویدادهای ورزشی منطقه، بررسی پیشنهادها مربوط به مراحل همکاری سایر استان‌ها و واحدهای منطقه پنج برای اعزام تیم‌های منطقه به مسابقات، تنظیم زمان‌بندی مسابقات تخصصی منطقه پنج، شناسایی ظرفیت ورزشی استان‌های منطقه پنج (داوران، مربیان، ورزشکاران حرفه‌ای و مسئولان و کارشناسان متخصص) برای همکاری در زمان اعزام و یا میزبانی مسابقات ورزشی، برنامه‌ریزی برای برگزاری جلسات شورای تخصصی ورزش استان‌های منطقه پنج و تهیه البسه ورزشکاران بحث و تبادل‌نظر و برخی موارد مصوب شد.

انتهای پیام/۴۱۱۷/۴۰۶۲/"
26,https://www.ana.press//news/659636/%D9%81%D8%B1%D8%A7%D9%86%D8%B3%D9%87-%D9%85%DB%8C%D8%A7%D9%86-%D8%A7%DB%8C%D8%B1%D8%A7%D9%86-%D9%88-%D8%A2%D9%85%D8%B1%DB%8C%DA%A9%D8%A7-%DB%8C%DA%A9-%D9%85%D9%88%D8%B6%D9%88%D8%B9-%D9%81%D8%B1%D8%A7%D8%A8%D8%B1%D8%AC%D8%A7%D9%85%DB%8C-%D9%85%D8%B7%D8%B1%D8%AD-%D8%A7%D8%B3%D8%AA,فرانسه: میان ایران و آمریکا یک موضوع فرابرجامی مطرح است,"به گزارش گروه جهان خبرگزاری آنا از پایگاه اطلاع رسانی وزارت امور خارجه فرانسه، سخنگوی این وزارتخانه در نشست خبری دیروز در پاسخ به سوالی مبنی بر اینکه «آیا به ازسرگیری سریع مذاکرات هسته ای ایران در وین امیدوار هستید؟ ایران چه راهکارهایی ارائه کرده است؟»، پاسخ داد: پیش‌نویس توافق پایبندی به برجام از بیش از دو ماه قبل آماده بوده است و مذاکره‌کنندگان به همین دلیل وین را ترک کردند چون متقاعد شده بودند این توافق در اسرع وقت منعقد می‌شود.

وی افزود: موضوعی خارج از برجام که میان ایران و آمریکا مطرح است تاکنون این امکان را نداده است.

سخنگوی وزارت امور خارجه فرانسه اعلام کرد: ما از طرفین می خواهیم که رویکردی مسئولانه در پیش گرفته و فورا تصمیمات لازم برای انعقاد این توافقنامه را اتخاذ کنند. این یک خطای جدی و خطرناک است اگر فکر کنیم که این مساله می تواند در زمان نامحدودی روی میز بماند. این در حالی است که ادامه برنامه (هسته‌ای) با سرعت فعلی در حالی که پیشرفت برنامه، که با همان سرعت ادامه دارد، خطر محرومیت آن از مزایای عدم اشاعه را به همراه دارد.

به گزارش ایرنا، دور هشتم مذاکرات رفع تحریم‌ها که از ششم دی‌ماه سال گذشته آغاز شد، از ۲۰ اسفند ۱۴۰۰ به پیشنهاد مسئول سیاست خارجی اتحادیه اروپا وارد یک دوره تنفس شده بود و مذاکره کنندگان برای مشورت‌های سیاسی به پایتخت‌های خود بازگشته‌اند.

آمریکا مدعی است: اگر ایران خواهان لغو تحریم‌ها فراتر از توافق هسته‌ای ۲۰۱۵ است، باید به نگرانی‌های آمریکا فراتر از برجام رسیدگی کند.

دولت بایدن که مدعی رویکرد دیپلماسی در قبال ایران و نیز تلاش برای بازگشت به برجام بوده، تاکنون گامی در جهت نشان دادن حسن نیت خود برنداشته است.

قریب به اتفاق کشورهای مشارکت کننده در گفت‌ و گوها، خواهان جمع‌بندی سریع‌تر مذاکرات هستند اما دستیابی به توافق نهایی در انتظار تصمیمات سیاسی آمریکا در خصوص چند موضوع باقی‌مانده مهم و کلیدی است.

حسین امیرعبداللهیان وزیر امور خارجه ایران می گوید: توافق خوب و قابل اتکا در دسترس است اگر آمریکا تصمیم سیاسی خود را گرفته و به تعهداتش پایبند باشد.

انتهای پیام/4106/"
27,https://www.ana.press//news/659633/%D9%BE%D8%B1%D8%A7%DB%8C%D8%B3-%D9%85%DB%8C-%D8%AE%D9%88%D8%A7%D9%87%DB%8C%D9%85-%D9%82%D8%AF%D8%B1%D8%AA-%D9%87%D8%B3%D8%AA%D9%87-%D8%A7%DB%8C-%D8%A7%DB%8C%D8%B1%D8%A7%D9%86-%D8%B1%D8%A7-%D8%A8%D9%87-%D8%B5%D9%88%D8%B1%D8%AA-%D9%85%D8%A7%D9%86%D8%AF%DA%AF%D8%A7%D8%B1-%D8%A7%D8%B2-%D8%A8%DB%8C%D9%86,پرایس: می‌خواهیم قدرت هسته‌ای ایران را به صورت ماندگار از بین ببریم,"به گزارش گروه جهان خبرگزاری آنا، «ند پرایس»، سخنگوی وزارت خارجه آمریکا در نشست خبری شامگاه سه‌شنبه (به وقت تهران) بار دیگر بر همکاری‌های میان واشنگتن و رژیم صهیونیستی علیه ایران تأکید کرد.

پرایس گفت: «ما به طور منظم اطلاعات را با شریکان اسرائیلی‌مان رد و بدل می‌کنیم. در بسیاری از حوزه‌ها دیدگاه مشترکی داریم، ضمن اینکه نفع راهبردی مشترکی هم داریم و آن این است که نمی‌خواهیم ایران هرگز به سلاح هسته‌ای دست پیدا کند.»

ند پرایس در بخش‌های دیگر این نشست خبری مواضع پیشین واشنگتن درباره مذاکرات رفع تحریم‌ها در وین را تکرار کرد. او به عنوان مثال گفت: «ما معتقدیم که دیپلماسی و گفت‌وگوها فرصتی در اختیار ما قرار می‌دهد تا توانایی ایران برای ساخت سلاح هسته‌ای یا دستیابی به آن از طرق دیگر را برای همیشه و به صورت ماندگار از بین ببریم.»

کشورهای غربی به رهبری آمریکا و رژیم صهیونیستی در سال‌های گذشته ایران را به پیگیری اهداف نظامی در برنامه هسته ای این کشور متهم کرده‌اند. ایران قویاً این ادعاها را رد کرده است.

ایران تأکید می‌کند به عنوان یکی از امضاکنندگان پیمان منع گسترش سلاح‌های اتمی (ان‌پی‌تی) و عضوی از آژانس بین المللی انرژی اتمی، حق دستیابی به فناوری هسته‌ای را برای مقاصد صلح آمیز دارد.

علاوه بر این، بازرسان آژانس بین‌المللی انرژی اتمی تاکنون بارها از تاسیسات هسته‌ای ایران بازدید کرده‌اند اما هرگز مدرکی که نشان دهد برنامه صلح آمیز انرژی هسته‌ای این کشور به سمت مقاصد نظامی انحراف داشته باشد، پیدا نکرده‌اند.

ند پرایس درباره مذاکرات رفع تحریم‌ها در وین هم به تکرار ادعاهای پیشین پرداخت و گفت: «چیزی که می‌گویم این است که ما و شریکانمان آماده‌ایم و از مدت‌ها قبل آماده‌ بوده‌ایم. فکر می‌کنیم الان نوبت ایران است که جدیت خودش را نشان دهد.»

او اضافه کرد: «همان‌طور که قبلاً از ما شنیده‌ایم چندین مسئله کوچک باقی مانده‌اند. باور ما این است که این مسائل کوچک باقی‌مانده درباره برنامه هسته‌ای ایران قابل برطرف کردن هستند و توافق را می‌توان به سرعت و به نحوه موثر به خاتمه رساند، البته اگر ایران تصمیم بگیرد که این کار را انجام بدهد.»

مذاکرات رفع تحریم‌ها در وین از چند ماه پیش دچار وقفه شد. دولت آمریکا از زمان آغاز این مذاکرات به جای پیشنهاد دادن ابتکارهای عملی برای پیشرفت گفت‌وگوها بارها تلاش کرده طرف‌های مختلف را به کند کردن روند مذاکرات و ایجاد مانع بر سر راه آن متهم کند.

یکی از دلایل عدم انجام اقدامات لازم از سوی طرف‌های آمریکایی در مذاکرات وین مخالفت‌های نماینده‌های کنگره با سیاست‌های دولت بایدن در خصوص برجام بوده است. از جمله انتقادات این گروه از قانونگذاران آمریکایی این است که برجام به همه حوزه‌های اختلاف آمریکا با ایران از جمله فعالیت‌های منطقه‌ای و برنامه موشکی ایران نمی‌پردازد.

کشورهای غربی و به ویژه آمریکا در ادامه عملیات‌های رسانه‌ای و روانی خود بعد از وقفه مذاکرات وین به توجیه‌های متفاوتی برای مقصرنمایی ایران به جای عمل به تعهداتشان جهت احیای برجام متوسل شده‌اند.

این کشورها ابتدا با متصل کردن موضوع مذاکرات به جنگ اوکراین ادعا کردند که روسیه مانع از پیشبرد گفت‌وگوها شده است. بعد از آنکه «سرگئی لاوروف»، وزیر امور خارجه روسیه در جریان سفر «حسین امیرعبداللهیان»، وزیر امور خارجه ایران تصریح کرد که موضوع درخواست ضمانت مسکو برای همکاری‌ با ایران پس از اجرای کامل برجام مانعی برای ادامه گفت‌وگوها نیست، کشورهای غربی به برجسته‌سازی یک موضوع ایران پرداخته و مدعی شدند درخواست تهران برای حذف نام سپاه پاسداران انقلاب اسلامی از فهرست سازمان‌های اصطلاحاً تروریستی مذاکرات را به بن‌بست کشانده است.

سخنگوی وزارت خارجه آمریکا در نشست خبری شامگاه سه‌شنبه همانند روزهای گذشته تأکید کرد که حصول توافق در مذاکرات وین قطعی نیست. او گفت: «همان‌طور که قبلاً از ما شنیده‌اید در حال حاضر توافق قطعی نیست.»

انتهای پیام/۴۱۰۶/"
28,https://www.ana.press//news/659629/%D8%B1%D8%A7%D9%87%DA%A9%D8%A7%D8%B1-%D9%84%D9%88%D8%A7%D9%86%D8%AF%D9%88%D9%81%D8%B3%DA%A9%DB%8C-%D8%A8%D8%B1%D8%A7%DB%8C-%D9%BE%DB%8C%D9%88%D8%B3%D8%AA%D9%86-%D8%A8%D9%87-%D8%A8%D8%A7%D8%B1%D8%B3%D9%84%D9%88%D9%86%D8%A7,راهکار لواندوفسکی برای پیوستن به بارسلونا,"به گزارش گروه ورزش خبرگزاری آنا، ستاره لهستانی برای ترک بایرن مونیخ حاضر به کاهش دستمزد شده است.

نشریه (THE SUN) فاش کرد رابرت لواندوفسکی، ستاره بایرن مونیخ، برای پیوستن به بارسلونا در تابستان امسال، حاضر است دستمزد خود را ۱۰۰ هزار پوند در هفته کاهش دهد. او که یک فصل دیگر با باواریایی‌ها قرارداد دارد برای ترک آلیانز ارنا مصمم است و به زودی حضور وی در نیوکمپ قطعی می‌شود.

انتهای پیام/۴۰۴۸/"
29,https://www.ana.press//news/659628/%DA%AF%D8%B2%DB%8C%D9%86%D9%87-%D8%AA%D8%B1%D9%88%D8%B1-%D8%B1%D9%87%D8%A8%D8%B1%D8%A7%D9%86-%D8%AD%D9%85%D8%A7%D8%B3-%D9%87%D9%85%DA%86%D9%86%D8%A7%D9%86-%D8%B1%D9%88%DB%8C-%D9%85%DB%8C%D8%B2-%D8%A7%D8%B3%D8%B1%D8%A7%D8%A6%DB%8C%D9%84-%D8%A7%D8%B3%D8%AA,گزینه ترور رهبران حماس همچنان روی میز اسرائیل است,"به گزارش گروه جهان خبرگزاری آنا، شبکه کان رژیم صهیونیستی در گزارشی به‌نقل از بیانیه ارتش این رژیم اعلام کرد، ترور یحیی سنوار و محمد الضیف همچنان روی میز باقی مانده است.

شبکه کان همچنین این خبر را به‌نقل از منابع ارشد نظامی ناشناس ارتش اسرائیل منتشر و بدون بیان جزئیات بیشتر عنوان کرد: ارتش اسرائیل ترور رهبر جنبش مقاومت اسلامی فلسطین (حماس) در نوار غزه و فرمانده گردان‌های القسام را همچنان یک گزینه می‌داند، اما باید در نظر داشت که این موضوع واکنش‌هایی به‌دنبال خواهد داشت.

در هفته‌های اخیر درخواست‌ مقام‌های اسرائیلی و محافل رسانه‌ای رژیم صهیونیستی برای ترور السنوار افزایش یافته است. آن‌ها ادعا می‌کنند فرمانده حماس عامل تحریک‌کننده حمله پنجم می در العاد است که در آن سه صهیونیست نزدیک تل‌آویو کشته شدند.

گردان‌های قسام چندی پیش به رژیم صهیونیستی درباره هدف قرار دادن السنوار یا رهبران مقاومت هشدار داده بود.

انتهای پیام/۴۰۳۳/"
30,https://www.ana.press//news/659626/%D8%B9%D9%84%D8%AA-%D8%AA%D8%B1%D8%A7%D9%81%DB%8C%DA%A9-%D8%AF%D8%B1-%D8%A2%D8%B2%D8%A7%D8%AF%D8%B1%D8%A7%D9%87-%D8%B4%D9%87%DB%8C%D8%AF-%D9%81%D9%87%D9%85%DB%8C%D8%AF%D9%87-%D8%AA%D8%AE%D9%84%DB%8C%D9%87-%D8%A8%D8%A7%D8%B1-%DA%A9%D8%A7%D9%85%DB%8C%D9%88%D9%86-%D8%A8%D8%B1-%D8%B3%D8%B7%D8%AD-%D8%A2%D8%B2%D8%A7%D8%AF%D8%B1%D8%A7%D9%87,علت ترافیک در آزادراه شهید فهمیده/ تخلیه بار کامیون بر سطح آزادراه,"به گزارش گروه جامعه خبرگزاری آنا، سرهنگ علی همه خانی اظهار کرد: در ساعت ۵ صبح امروز در محدوده غرب به شرق آزادراه شهید فهمیده بعد از پل غربی استادیوم شاهد تصادف بین سه وسیله بودیم که باعث ایجاد ترافیک شدید در این محور به دلیل غیر قابل حرکت بودن کامیون و رنو و ریختن بار خاک کامیون در لاین دوم حرکتی شد.

وی ادامه داد: ماجرا از این قرار بود که یک دستگاه کاموین حامل خاک در لاین دوم مسیر غرب به شرق آزادراه فهمیده بعد از پل غربی استادیوم به دلیل نقص فنی متوقف شد و در این بین یک دستگاه سواری رنو تالیسما به دلیل عدم توجه به جلو به شدت با این کایمون برخورد و پس از این تصادف با کامیون دیگر برخورد کرد.

همه خانی بیان کرد: بعد از این تصادف شدید تمام خاک و بار این کایمون در لاین دوم حرکتی ریخته که علاوه بر غیر قابل حرکت بودن کامیون و رنو این خاک‌های ریخته شده نیز مزید بر علت ترافیک سنگین در این محور می‌شود و بلافاصله تیم های منطقه ۲۷ پلیس بزرگراه‌های پلیس راهور تهران بزرگ در محل حادثه حضور یافته و توانستند به وسیله جرثقیل سنگین کامیون و رنو را به محل ایمن و جلو تر انتقال داده تا بار ترافیکی را کنترل و کاهش دهند. ولی به دلیل ریخته شدن خاک در لاین دوم حرکتی، همچنان شاهد ترافیک مقطعی در این محدوده هستیم که با حضور و تلاش تیم های شهرداری این نخاله ها در حال اتمام و انجام است.

معاون آموزش و فرهنگ ترافیک پلیس راهور تهران بزرگ از رانندگان خواست پس از خرابی خودروی خود جهت اطلاع دیگر شهروندان و رانندگان حتما از علایم هشدار دهنده استفاده کرده تا رانندگان عبوری بتوانند مسیر درست و صحیح را قبل از تصادف و بروز هرگونه حادثه انتخاب کنند و همچنین رانندگان حین رانندگی حتما تمام حواس خود را به رانندگی اختصاص داده و فاصله طولی را با خودروی مقابل خود رعایت کنند و پس از بروز حادثه و تصادف خسارتی حتما خودروی خود را با رعایت اصول ایمنی و استفاده از مثلث خطر به کنار کشیده و باعث ترافیک نشود.

انتهای پیام/۴۱۷۲/"
31,https://www.ana.press//news/659504/%D9%85%D8%B9%D8%A7%D9%88%D9%86%D8%A7%D9%86-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A7%D8%B3%D9%84%D8%A7%D9%85%DB%8C-%D8%B3%D9%85%D9%86%D8%A7%D9%86-%D8%A8%D9%87-%D8%AF%D8%A7%D9%86%D8%B4%D8%AC%D9%88%DB%8C%D8%A7%D9%86-%D9%BE%D8%A7%D8%B3%D8%AE-%D9%85%DB%8C-%DA%AF%D9%88%DB%8C%D9%86%D8%AF,معاونان دانشگاه آزاد اسلامی سمنان به دانشجویان پاسخ می‌گویند,"مصطفی فیض در گفت‌وگو با خبرنگار گروه استان‌های خبرگزاری آنا در سمنان از برگزاری دومین جلسه پرسش و پاسخ مجازی دانشجویان دانشگاه آزاد اسلامی واحد سمنان با معاون فرهنگی دانشجویی این دانشگاه با عنوان «یک ساعت با دکتر سلطانی‌فر» به صورت زنده در لایو اینستاگرام خبر داد.

بیشتر بخوانید:

پرسش و پاسخ مجازی دانشجویان با سرپرست دانشگاه آزاد اسلامی سمنان

مدیر حوزه ریاست و روابط عمومی دانشگاه آزاد اسلامی واحد سمنان گفت: با توجه به حضوری شدن دانشگاه‌ها بعد از یک دوره دوساله و با هدف آشنایی و ایجاد ارتباط بیشتر دانشجویان با مسؤلان دانشگاه، روابط عمومی این واحد دانشگاهی به برگزاری جلسات ادواری مجازی پرسش و پاسخ اقدام کرده است.

فیض گفت: به منظور ارتباط نزدیک و دریافت انتقاد و پیشنهاد دانشجویان در زمینه مسائل فرهنگی و دانشجویی جلسه پرسش و پاسخ مجازی با حضور معاون فرهنگی و دانشجویی دانشگاه آزاد اسلامی واحد سمنان برگزار شد و نمایندگان دانشجویان از طریق ارتباط مستقیم تصویری به بیان دیدگاه‌های خود پرداختند.

وی ادامه داد: مهدی سلطانی‌فر معاون فرهنگی و دانشجویی دانشگاه آزاد اسلامی واحد سمنان با حضور در استودیو مجازی روابط عمومی در برنامه لایو اینستاگرام با دریافت و شنیدن مطالبات دانشجویان درباره مسائل مرتبط با نقل و انتقالات، خوابگاه‌ها، مسائل کانون‌ها و تشکلات دانشجویی، سرویس ایاب و ذهاب، سلف سرویس و... به توضیح و تشریح برنامه‌های آتی دانشگاه در حوزه متبوع خود پرداخت.

فیض این اقدام را در راستای توسعه خدمات‌رسانی به دانشجویان در بستر فضای مجازی و فرصت مناسبی برای بیان مطالبات دانشجویی و آشنایی با سیاست‌های دانشگاه دانست و اظهار کرد: این جلسات به صورت تخصصی و با حضور جداگانه معاونان دانشگاه برای دانشجویان تمام گروه‌ه‍ای آموزشی تا پایان نیم‌سال جاری برگزار می‌شود.

مدیر حوزه ریاست و روابط عمومی دانشگاه آزاد اسلامی واحد سمنان از برگزاری سومین نشست مجازی با عنوان «یک ساعت با دکتر رهبر» معاون آموزش و تحصیلات تکمیلی در دو هفته آینده خبر داد و گفت: بر این اساس دانشجویان می‌توانند مسائل و مشکلات خود را در زمینه مسائل آموزشی، امتحانات، امور دانش آموختگان و ... با معاون آموزشی و تحصیلات تکمیلی در میان بگذارند. زمان دقیق برگزاری این جلسه از طریق کانال«روشنا » و سایر کانال‌های ارتباطی دانشگاه، اطلاع‌رسانی می‌شود.

انتهای پیام/۴۱۱۷/۴۰۶۲/"
32,https://www.ana.press//news/659624/%D8%A7%D8%B3%D8%AA%D8%B1%D8%A7%D9%84%DB%8C%D8%A7-%D8%AE%D8%A8%D8%B1%D9%86%DA%AF%D8%A7%D8%B1%D8%A7%D9%86-%D8%B1%D9%88%D8%B3%DB%8C-%D8%B1%D8%A7-%D8%AA%D8%AD%D8%B1%DB%8C%D9%85-%DA%A9%D8%B1%D8%AF,استرالیا خبرنگاران روسی را تحریم کرد,"به گزارش گروه جهان خبرگزاری آنا از نووستی، مقام‌های استرالیایی تعدادی از خبرنگاران و کارشناسان حوزه رسانه روسی ازجمله الکسی نیکولوف مدیرکل شبکه راشا تودی، مدیرکل خبرگزاری نووستی و چند نفر دیگر را در فهرست تحریم‌ها قرار دادند.

وزارت امور خارجه و تجارت استرالیا در بیانیه‌ای اعلام کرد: این تحریم‌ها شامل مدیرکل خبرگزاری نووستی، مدیرکل شبکه راشا تودی و چند نفر از خبرنگاران حوزه نظامی روسیه می‌شود.

در این فهرست همچنین نام سرگئی کورولف معاون اول رئیس سرویس امنیت فدرال روسیه، الکساندر چوپریان سرپرست وزارت اوضاع اضطراری روسیه، الکساندر شاکلنیک مدیر موزه مرکزی جنگ مسکو، نیکولای بوگدانوفسکی معاون اول رئیس ستاد کل ارتش، الکساندر شاکلنیک زاروف مدیرعامل گازپروم مدیا و چند مسئول دیگر روسیه مشاهده می‌شود.

در فهرست تحریم استرالیا همچنین محدودیت‌هایی برای دو شرکت تولیدکننده وسایل نقلیه و ردیابی بلاروس اعمال شده است.

تاکنون ۸۱۲ شخص و ۴۷ نهاد و مؤسسه در فهرست تحریم‌های استرالیا قرار گرفته‌اند.

انتهای پیام/۴۰۳۳/"
33,https://www.ana.press//news/659623/%D8%B1%D9%82%D8%A7%D8%A8%D8%AA-%D8%A8%D8%A7%D8%B1%D8%B3%D9%84%D9%88%D9%86%D8%A7-%D9%88-%D8%A2%D8%B1%D8%B3%D9%86%D8%A7%D9%84-%D8%A8%D8%B1%D8%A7%DB%8C-%D8%B3%D8%AA%D8%A7%D8%B1%D9%87-%D9%85%D9%86%DA%86%D8%B3%D8%AA%D8%B1%D8%B3%DB%8C%D8%AA%DB%8C,رقابت بارسلونا و آرسنال برای ستاره منچسترسیتی,"به گزارش گروه ورزش خبرگزاری آنا، هافبک آلمانی منچسترسیتی بارسلونا و آرسنال را خواهان خود می‌بیند.

سایت «Goal» اعلام کرد مذاکرات میان ایلکای گوندوغان و مدیران باشگاه منچسترسیتی گویای آن است که او قرارداد جدیدی را امضا نخواهد کرد. حال که بحثی در مورد قرارداد جدید وجود ندارد او به دنبال بهترین گزینه برای ترک ورزشگاه اتحاد است اگرچه یک فصل دیگر از قرارداد او بر اساس گزارش‌های منتشر شده باقی مانده است. بارسلونا و آرسنال در صدر متقاضیان جذب ملی‌پوش آلمانی هستند اما واکنشی جدی به این موضوع نشان داده نشده است.

انتهای پیام/۴۰۴۸/"
34,https://www.ana.press//news/659559/%D8%A7%D9%82%D8%AA%D8%B5%D8%A7%D8%AF-%D8%AF%DB%8C%D8%AC%DB%8C%D8%AA%D8%A7%D9%84-%D9%BE%DB%8C%D8%B4%D8%B1%D8%A7%D9%86-%D8%A7%D9%82%D8%AA%D8%B5%D8%A7%D8%AF-%D8%AF%D8%A7%D9%86%D8%B4-%D8%A8%D9%86%DB%8C%D8%A7%D9%86-%D8%A7%D8%B3%D8%AA,اقتصاد دیجیتال پیشران اقتصاد دانش‌بنیان است,"به گزارش گروه علم و فناوری خبرگزاری آنا از وزارت ارتباطات و فناوری اطلاعات، علی اصغر انصاری در آیین افتتاح پروژه‌های وزارت ارتباطات و فناوری اطلاعات همزمان با روز جهانی ارتباطات و جامعه اطلاعات در پژوهشگاه ارتباطات و فناوری اطلاعات با تاکید بر اینکه اقتصاد دیجیتال پیشران اقتصاد دانش‌بنیان است گفت: در برنامه تحول دولت مردمی بیش از ۱۲ درصد عناوین مهم مبتنی بر فناوری اطلاعات است و وزارت ارتباطات یا به صورت مستقیم مسئول توسعه زیرساخت‌ها و خدمات اساسی این عناوین است و یا به صورت غیرمستقیم و همکار قرار است کاربردهای فناوری را در بخش‌های مختلفی همچون کشاورزی، صنعت و پولی و بانکی توسعه دهد.

وی با اشاره به اینکه در تبصره‌های قانون بودجه و احکام برنامه سال ۱۴۰۱ نیز عناوین بسیاری در این بخش مبتنی بر ظرفیت دانش‌بنیان است، گفت: تولید گوشی بومی و توسعه میکروالکترونیک با این هدف در برنامه آمده است و ما باید با منابع دولت بتوانیم تسهیلات لازم را برای بازارسازی و کمک به توسعه محصولات دانش‌بنیان ایجاد کنیم.

معاون برنامه‌ریزی و نظارت راهبردی وزیر ارتباطات، هوشمندسازی و ایجاد دولت هوشمند را یکی از مأموریت‌های اصلی این وزارتخانه عنوان کرد و گفت: ما باید در کنار تمام سازمان‌های دولتی، زیرساخت‌های توسعه هوشمند را توسعه داده و خودمان محور توسعه هوشمند باشیم. راه‌اندازی پنجره ملی خدمات دولت هوشمند از این مأموریت ناشی می‌شود.

وی محور بعدی تکالیف مهم وزارت ارتباطات را توسعه اقتصاد دیجیتال عنوان کرد که کارگروه ویژه‌ای برای آن ایجاد شده و جلسات آن مرتب برگزار می‌شود و گفت: در این راستا در دولت جدید معاونت نوآوری و فناوری وزارت ارتباطات نیز از حالت رکود خارج شده است و شاخص‌های بلندپروازانه‌ای با نظر وزیر ارتباطات در این مجموعه گنجانده شده است.

انصاری محور دیگر اولویت‌های مدنظر وزارت ارتباطات را شبکه ملی اطلاعات دانست که یک هدف راهبردی است و سازوکار اجرایی آن در دست انجام است.

دبیر شورای راهبردی توسعه شبکه ملی اطلاعات گفت: شورای راهبری توسعه شبکه ملی اطلاعات در این راستا ایجاد شده و کمیته‌های تخصصی تمام مفاد و اهداف و اقداماتی که در این پروژه به ما تکلیف شده است را به صورت قرارگاهی دنبال می‌کنند.

وی با اشاره به اینکه این تکالیف در ۳ لایه زیرساخت ارتباطی، زیرساخت اطلاعاتی که به مراکز داده و CDN ها مربوط می‌شود و خدمات پایه و کاربردی دنبال می‌شود، گفت: دولت هوشمند و خدمات الکترونیکی در لایه خدمات کاربردی این شبکه دیده شده است.

انصاری بر بحث سرمایه‌گذاری در این حوزه اشاره کرد و گفت: منابعی که از بودجه کشور می‌گیریم برای توسعه این بخش محدود است. محاسبات ما نشان می‌دهد که برای تحقق هدف ۱۰ درصد اقتصاد دیجیتال نیازمند ۴۰۰ هزار میلیارد تومان سرمایه هستیم و این رقم باید در بخش اقتصاد پلتفرم‌ها و توسعه کاربردها محقق شود.

وی با بیان اینکه در صورت رونق رگولاتوری بخش فناوری اطلاعات و دولت الکترونیک در سازمان فناوری اطلاعات ایران، باید بتوانیم فراتر از منابع دولت، منابعی از شکل رگولاتوری جذب کنیم، اضافه کرد: در تبصره ۴ بودجه سال ۱۴۰۱ نیز بر مشارکت بخش خصوصی و عمومی تاکید شده است که در این زمینه جلساتی را برای تدوین مدل اقتصادی شروع کرده‌ایم تا بخشی از پروژه‌های مهم که منابع دولتی نمی‌تواند جوابگوی آن باشد از طریق بخش خصوصی انجام شود. برای مثال، می‌توانیم مراکز داده بزرگ را از طریق سرمایه‌گذاری بخش خصوصی توسعه دهیم.

انتهای پیام/۳۰۰۴/"
35,https://www.ana.press//photo/658968/%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A7%D8%B3%D9%84%D8%A7%D9%85%DB%8C-%D8%A2%D8%B2%D8%A7%D8%AF%D8%B4%D9%87%D8%B1-%D8%A7%D8%B2-%D8%AF%D8%B1%DB%8C%DA%86%D9%87-%D8%AF%D9%88%D8%B1%D8%A8%DB%8C%D9%86,دانشگاه آزاد اسلامی آزادشهر از دریچه دوربین,"دانشگاه آزاد اسلامی آزادشهر با 42 رشته کاردانی، 44 رشته کارشناسی پیوسته و ناپیوسته، 43 رشته کارشناسی ارشد، 9 رشته دکتری و دو رشته پرستاری و اتاق عمل در استان گلستان فعال است.

به گزارش خبرنگار گروه استان‌های خبرگزاری آنا از آزادشهر، دانشگاه آزاد اسلامی واحد آزادشهر 28 اردیبهشت 1367 با سه رشته کارشناسی معارف اسلامی و علوم اجتماعی و آموزش ابتدایی در یک ساختمان استیجاری آغاز به کار کرد و اکنون در سی و پنجمین بهار علمی خود قرار دارد.

دانشگاه آزاد اسلامی آزادشهر به عنوان قطب علوم انسانی استان گلستان یکی از زیباترین و بهترین دانشگاه‌های شمال شرق ایران اسلامی، پذیرای جویندگان علم بوده و اکنون جزء واحدهای دانشگاهی بسیار بزرگ سطح یک و مرکز کلاله را زیر پوشش خود دارد. این دانشگاه دارای 42 رشته کاردانی، 44 رشته کارشناسی پیوسته و ناپیوسته، 43 رشته کارشناسی ارشد، 9 رشته دکتری و دو رشته پرستاری و اتاق عمل است که قریب به 5 هزار دانشجو در حال تحصیل دارد و تاکنون حدود 35 هزار نفر از این واحد دانشگاهی فارغ‌التحصیل شده‌اند."
36,https://www.ana.press//news/659006/%D8%AA%D9%88%D9%84%DB%8C%D8%AF-%D8%AA%D8%AC%D9%87%DB%8C%D8%B2%D8%A7%D8%AA-%D9%85%D8%AD%D8%A7%D9%81%D8%B8%D8%AA%DB%8C-%D9%86%D8%B3%D8%A7%D8%AC%DB%8C-%D8%A8%D8%A7-%D9%81%D9%86%D8%A7%D9%88%D8%B1%DB%8C-%D9%86%D8%A7%D9%86%D9%88,تولید تجهیزات محافظتی نساجی با فناوری نانو,"محمد آزادیان مدیرعامل شرکت کامپیوزیت پیشرفته آزاد در گفت‌وگو با خبرنگار گروه علم و فناوری خبرگزاری آنا با اشاره به این که محصول این شرکت زره کامپوزیتی با پوشش نانو نام دارد، بیان کرد: این محصول در حوزه‌های تخصصی مختلفی مانند مهندسی نساجی، مهندسی مکانیک، مهندسی پلیمر، مهندسی شیمی به کار می‌رود. یکی از کاربردهای اصلی این محصول در تجهیزات محافظتی است چراکه وزن کمی نسبت به تجهیزات متداولی که در این حوزه استفاده می‌شود، دارد. در عین حال سطح حفاظت را نیز افزایش می‌دهد. این ویژگی‌ها باعث می‌شود محصول تحرک‌پذیری و کارکرد بهتری برای شخصی که از آن استفاده می‌کند، داشته باشد. مشکلات و مسائل بسیاری از صنایع را می‌توان با استفاده از مواد نوترکیب برطرف کرد.

وی افزود: این محصول کاربردهای دیگری نیز دارد، برای مثال در دیوسنسورها و نانوسسسورهایی استفاده می‌شوند که ابزارهایی برای پایش سلامت هستند. این سنسورها به‌صورت نانوکامپوزیتی و به صورت بلادرنگ علائم حیاتی فرد مانند فشار خون، ضربان قلب، درجه حرارت بدن و... را کنترل و پایش می‌کنند. همچنین این سنسورها در دستگاه‌های دیجیتالی مانند دستگاه فشار خون و قند خون نیز به کار می‌روند. یکی دیگر از کاربردهای این محصول در حوزه ساختمان‌های سریع‌الاحداث است، برای مثال در چین با استفاده از مواد نوترکیب و کامپوزیتی طی چند روز بیمارستانی چند هزار تختخوابی ساختند. این محصول در ساخت ساختمان‌های سریع‌الاحداث و مقاوم در برابر بارهاز زلزله‌ای نیز به کار می‌رود.

مدیرعامل شرکت کامپیوزیت پیشرفته آزاد مطرح کرد: کاربرد دیگر این محصول در ساخت ساختارهایی است که قادر به تحمل دماهای بسیار بالا هستند که در اصطلاح به آنها ترمال پرتکشن یا، سیستم حفاظت حرارت گفته می‌شود. کاوشگر پارکر ناسا که در سال ۲۰۱۸ برای بررسی خورشید به سوی ستاره منظومه شمسی فرستاده شد نیز مجهز به سیستم ترمال پروتکشن است. حوزه کابرد این محصول بسیار گسترده است و از ساختمان‌سازی و تجهیزات حفاظتی مانند جلیقه ضدگلوله گرفته تا ساخت زره‌های مخصوص داخل هواپیما یا بالگرد به کار می‌رود چراکه وزن کمی دارند و از مواد نوترکیب ساخته شده‌اند.

آزادیان در خصوص شرکت در رویداد ملی گام دوم دانشگاه آزاد اسلامی ضمن تشکر از دکتر طهرانچی برای فراهم کردن چنین بستری گفت: چند سال در حوزه‌های مواد نوترکیب کار کردم، یکی از مشکلات اصلی در حوزه که مطرح نمی‌شوند و به چشم نمی‌آید، بستری برای مطرح شدن است. در کشور مشکلات بسیاری در حوزه مواد و مواد نوترکیب داریم اما جایی برای مطرح کردن آنها وجود ندارد بنابراین تاکنون ناشناخته باقی مانده‌اند. من به عنوان کاربری در این حوزه مشکلی دارم اما شخصی که بتواند این مشکل را برای من برطرف کند را نمی‌شناسم که ضعف بزرگی است. این مشکل با استفاده از رویدادهایی چون گام دوم، برطرف می‌شود. این رویدادها می‌تواند باعث آشنایی مشتری و فعالان حوزه مواد نوترکیب شود، بستری برای بیان مشکلات و چالش‌های این حوزه و پیدا کردن راهی برای حل آنها شود.

به گفته وی، مشکلات و مسائل جهان امروز مختص یک رشته نیستند و اکثر آنها به بحث‌های چند رشته‌ای و چندگانه تبدیل شده‌اند بنابراین رهیافت‌هایی مورد نظر برای رفع آنها باید با توجه به تخصص‌های مختلف صورت بگیرد.

رویداد ملی گام دوم دانشگاه آزاد اسلامی با شعار عصر امید از هشتم تا یازدهم خرداد در مصلای تهران برگزار می‌شود و میزبان ۳ هزار شرکت دانش‌بنیان، آزمایشگاه و زیرساخت، گروه پژوهشی و استارت‌آپ است.

انتهای پیام/۴۰۲۱"
37,https://www.ana.press//news/659621/%D9%84%DB%8C%DA%AF-%D8%A8%D8%B1%D8%AA%D8%B1-%D8%A7%D9%86%DA%AF%D9%84%DB%8C%D8%B3-%D9%84%DB%8C%D9%88%D8%B1%D9%BE%D9%88%D9%84-%D8%AA%DA%A9%D9%84%DB%8C%D9%81-%D9%82%D9%87%D8%B1%D9%85%D8%A7%D9%86%DB%8C-%D8%B1%D8%A7-%D8%A8%D9%87-%D9%87%D9%81%D8%AA%D9%87-%D8%A2%D8%AE%D8%B1-%DA%A9%D8%B4%D8%A7%D9%86%D8%AF,لیگ برتر انگلیس|لیورپول تکلیف قهرمانی را به هفته آخر کشاند,"به گزارش گروه ورزش خبرگزاری آنا، در بازی باقی مانده از هفته سی و هفتم لیگ برتر انگلیس تیم لیورپول مهمان ساوتهمپتون بود و موفق شد با نتیجه دو بر یک حریف خود را شکست دهد.

لیورپول در حالی سه امتیاز این بازی را از آن خود کرد و بیست‌وهفتمین پیروزی‌اش را در این فصل جشن گرفت که گل اول را هم در دقیقه 13 دریافت کرده بود. این گل را ناتان ردموند برای قدیس‌ها به ثمر رساند. البته برتری تیم میزبان تنها 14 دقیقه به طول انجامید، چرا که تاکومی مینامینو کار را برای مرسی‌سایدی‌ها به تساوی کشاند. در دقیقه 67 نیز جوئل ماتیپ گل برتری لیورپولی‌ها را وارد دروازه ساوتهمپتون کرد.

لیورپول با این برد به یک امتیازی منچسترسیتی رسید تا تکلیف قهرمانی لیگ جزیره به هفته آخر کشیده شود.

انتهای پیام/۴۱۴۶"
38,https://www.ana.press//news/659463/%D8%A7%D8%B9%D8%B6%D8%A7%DB%8C-%D9%87%DB%8C%D8%A6%D8%AA-%D8%B1%D8%A6%DB%8C%D8%B3%D9%87-%D8%B2%DB%8C%D8%B1-%D8%AA%DB%8C%D8%BA-%D8%B9%D8%B2%D9%84-%D9%85%D8%AC%D9%85%D8%B9-%D8%AA%D8%BA%DB%8C%DB%8C%D8%B1%D8%A7%D8%AA-%D8%A8%D8%B2%D8%B1%DA%AF-%D8%AF%D8%B1-%D9%81%D8%AF%D8%B1%D8%A7%D8%B3%DB%8C%D9%88%D9%86-%D9%81%D9%88%D8%AA%D8%A8%D8%A7%D9%84,اعضای هیئت‌رئیسه زیر تیغ عزل مجمع/ تغییرات بزرگ در فدراسیون فوتبال؟,"به گزارش خبرنگار گروه ورزش خبرگزاری آنا، قرار است مجمع فدراسیون فوتبال ۱۰ خردادماه برگزار شود و در فاصله دو هفته مانده به برگزاری جلسه مجمع، کمیته اخلاق حکم به محرومیت دو ساله عزیزی خادم داد. در اواخر بهمن‌ماه سال گذشته وقتی اعضای هیئت‌رئیسه فدراسیون در اقدامی بی‌سابقه نامه عزل رئیس خود را امضا کردند، تصمیم‌گیری نهایی به مجمع فدراسیون فوتبال موکول شد تا اعضای مجمع در مورد عزل موقت یا دائم عزیزی خادم تصمیم‌گیری کنند، اما حالا با عزل عزیزی خادم از سوی کمیته اخلاق برگزاری مجمع هم با چالش روبه‌رو شده است.

مخالفان عزیزی خادم با توجه به حکم محرومیت او از سوی کمیته اخلاق معتقدند دلیلی برای برگزاری مجمع نیست؛ البته این افراد همان اعضای هیئت‌رئیسه فدراسیون فوتبال هستند که نامه عزل رئیس خود را امضا کرده‌اند. آن‌ها پس از درخواست اعضای مجمع جایگاه خود را در خطر دیده‌اند و به همین دلیل در تلاش هستند تا تن به برگزاری مجمع ندهند. اعضای مجمع درخواست عزل ۵ عضو هیئت‌رئیسه فدراسیون فوتبال از جمله میرشاد ماجدی، احسان اصولی، مهرداد سراجی، احمدرضا براتی، طهمورث حیدری را داده‌اند. البته برگزاری مجمع فدراسیون فوتبال باید برگزار شود؛ در صورت عدم برگزاری مجمع از سوی هیئت‌رئیسه آن‌ها مرتکب تخلف می‌شوند. به خصوص اینکه همین اعضای هیئت‌رئیسه یکی از ایراداتی که به عزیزی خادم گرفتند این بود که او مجمع فدراسیون فوتبال را برگزار نکرده و حالا اگر خودشان هم اقدام به برگزاری مجمع نکنند قطعا جنجال دیگری به وجود خواهد آمد.

مجمع پرحاشیه و مهم ۱۰ خردادماه

بدون شک مجمع فدراسیون فوتبال یکی از مهم‌ترین اتفاقات فوتبالی است. در این مجمع از قبل قرار بود در مورد عزل دائم عزیزی خادم اعضای مجمع تصمیم‌گیری کنند اما حکم کمیته اخلاق مانع بزرگ بر سر راه آن‌هاست. البته عزیزی خادم پس از صدور حکمش در مصاحبه‌ای به صراحت اعلام کرد در مجمع شرکت خواهد کرد و تنها در صورتی که نماینده afc و فیفا به او اجازه حضور در مجمع را ندهند خودداری می‌کند در غیر این صورت شرکت می‌کند و از حق خود هم دفاع می‌کند. البته او عنوان کرده حتی این حق را برای خود قائل است که موضوع عزلش را از طریق مراجع بین‌المللی و دادگاه حکمیت ورزش پیگیری کند. او اعلام کرد به کمیته استیناف می‌رود و به حکم کمیته اخلاق اعتراض می‌کند.

صدور حکم اخلاق در شرایطی که اعضای مجمع از این کمیته خواسته بودند به اساسنامه تمکین کند کمی عجیب به نظر می‌رسد. با این حال برخی صحبت‌ها مبنی بر این است که با حضور عزیزی خادم در مجمع، احتمال بازگشت او به فدراسیون وجود داشت به همین خاطر کمیته اخلاق با محرومیت دو ساله جلوی این اتفاق را گرفت. هم‌اکنون بحث حضور عزیزی خادم در مجمع فدراسیون فوتبال یکی از موضوعات مهم و البته مبهم است که باید دید در روزهای آتی چه اتفاقاتی می‌افتد. در حال حاضر حسن کامرانی‌فرد با توجه به صدور حکم از سوی کمیته اخلاق قرار است از فیفا استعلام بگیرد که پاسخ این استعلام بسیار مهم و سرنوشت‌ساز است.

عزل ارکان فدراسیون فوتبال؟

همانطور که پیش‌تر هم عنوان شده بود از سوی اعضای مجمع درخواست عزل ۵ هیئـت‌رئیسه مطرح شده است که در صورتی که حتی یک نفر از اعضای مجمع هم درخواست عزل داشته باشند باید به این موضوع رسیدگی شود. البته به نظر می‌رسد این روزها حسن کامرانی‌فر دبیرکل فدراسیون فوتبال به دنبال خارج کردن نام میرشاد ماجدی از لیست عزل‌کنندگان است و تنها چهار عضو هیئت‌رئیسه ( احسان اصولی، مهرداد سراجی، احمدرضا براتی، طهمورث حیدری) در لیست استیضاح‌کنندگان باشند، موضوعی که می‌تواند خطر جدی برای فدراسیون فوتبال تلقی شود چرا که در مجمع ۱۰ خرداد نماینده AFC و فیفا حضور دارند و در صورتی که این جلسه مطابق با اساسنامه فدراسیون فوتبال پیش نرود.

در حال حاضر مجمع درخواست عزل ۵ تن از اعضای هیئت‌رئیسه را اعلام کرده‌اند. عزیزی خادم هم با حکم کمیته اخلاق محروم است. شهره موسوی هم به دلیل اینکه هم‌اکنون بازداشت است و سوءپیشینه دارد خود به خود در مجمع از هیئـت‌رئیسه کنار گذاشته می‌شود. به این ترتیب اعضای هیئـت‌رئیسه هم جایگاه مستحکمی ندارند و باید دید در آینده مجمع برای آن‌ها چه تصمیمی می‌گیرد. ضمن اینکه جلسات هیئت‌رئیسه از زمان عزل عزیزی خادم با چالش رسمی بودن مواجه است و باید دید اعضای مجمع چه تصمیمی برای این اعضای جنجالی هیئت‌رئیسه می‌گیرند؟!

به نظر می‌رسد با توجه به اتفاقات پیش‌رو تغییرات بنیادی در فدراسیون فوتبال رخ می‌دهد به خصوص اینکه این روزها نه میرشاد ماجدی و نه دیگر اعضای هیئت‌رئیسه از عزل در امان نیستند و در صورت عزل هر یک از آن‌ها شرایط طور دیگری رقم می‌خورد..

بررسی ارکان مستقل در مجمع

در دستور جلسه تعیین حسابرس و بازرس مستقل در دستور کار قرار گرفته است، البته تاکید بر این شده که ارکان قضایی فدراسیون فوتبال در مجمع بعد فعالیت خود را ادامه دهد اما با توجه به حکم‌هایی اخیری که از سوی این ارکان مستقل صادر شده این موضوع در دستور جلسه قرار گرفته است.

انتهای پیام/۴۰۵۷/"
39,https://www.ana.press//news/659617/%D8%B1%D8%A7%D9%86%D8%AA-%DB%B5%DB%B0%DB%B0%D9%87%D8%B2%D8%A7%D8%B1-%D9%85%DB%8C%D9%84%DB%8C%D8%A7%D8%B1%D8%AF-%D8%AA%D9%88%D9%85%D8%A7%D9%86%DB%8C-%D8%A8%D8%A7-%D8%AD%D8%B0%D9%81-%D8%A7%D8%B1%D8%B2-%D8%AA%D8%B1%D8%AC%DB%8C%D8%AD%DB%8C-%D8%A7%D8%B2-%D8%A8%DB%8C%D9%86-%D8%B1%D9%81%D8%AA,رانت ۵۰۰هزار میلیارد تومانی با حذف ارز ترجیحی از بین رفت,"وحید شقاقی شهری در گفت‌وگو با خبرنگار گروه اقتصاد خبرگزاری آنا درباره اجرای حذف ارز ترجیحی اظهار کرد:دولت سیزدهم چاره ای نداشت تا ارز ۴۲۰۰ تومانی را ساماندهی کند در حال حاضر در دنیا تأمین غلات به مشکل خورده و قیمت مواد غذایی به شدت در حال افزایش پیدا کردن است و واردات ذرت، کنجاله، گندم خیلی سخت خواهد شد.

کارشناس اقتصادی افزود: دولت اگر این طرح را اجرا نمی کرد امکان تأمین ارز و ادامه این روش برای دولت در آینده مقدور نبود به عبارتی این یک انتخاب نبود، یک اجبار بود که دولت سیزدهم باید سریعاً ساماندهی ارز ۴۲۰۰ تومانی را آغاز می‌کرد.

وی افزود: البته ساماندهی یارانه‌ها و حمایت‌های رفاهی و یارانه‌ای نیازمند یک بانک اطلاعاتی بسیار قوی و دقیق است در غیر این‌صورت انحرافاتی رخ می‌دهد.

شقاقی شهری بیان کرد: وزارت رفاه باید به سرعت این موضوع را پوشش دهد و بتواند سریعاً این مشکل را برطرف کند تا ایرادات این طرح کاهش پیدا کند.

کارشناس اقتصادی خاطرنشان کرد: هر کدام از این اقلام هم یک جامعه هدف متفاوتی دارند. جامعه هدف دارو و گندم با ذرت یا کنجاله متفاوت است.

وی ادامه داد: دولت باید در کنار ساماندهی ارز ۴۲۰۰ تومانی مسئله کنترل تورم را هم آغاز کند زیرا ساماندهی ارز ۴۲۰۰ تومانی یا یکسان‌سازی نرخ ارز و پرداخت یارانه‌ها چه به صورت کالابرگ چه به صورت نقدی زمانی می‌تواند اثربخش باشد که تورم کنترل شود.

شقاقی شهری تصریح کرد: دولت باید مدیریت نرخ ارز، مدیریت انتظارات تورم، کنترل ناترازی بانک‌ها، انضباط مالی در دولت و دیگر سیاست‌های کنترل تورمی را در پیش بگیرد تا این جراحی به نتیجه برسد.

کارشناس اقتصادی با بیان اینکه حذف ارز ۴۲۰۰ تومانی مانع رانت و فساد خواهد شد،گفت: بین ۳۰۰ تا ۵۰۰ هزار میلیارد تومان برآورد رانتی بود که در اقتصاد ایران در زمان ارز ۴۲۰۰ تومانی توزیع شد و یک انحراف شدید منابع رخ داد که با حذف آن می‌توانیم بخشی از انحراف منابع را جبران کنیم و عملاً هدف دولت این است که به جای اینکه همانند گذشته به ابتدای زنجیره یارانه را پرداخت کند، آن را به انتهای زنجیره یعنی به خود مصرف‌کننده نهایی می‌دهد.

وی درباره نحوه جبران هزینه های این طرح اظهار کرد: به نظر ارائه کالابرگ بسیار مثمرثمر خواهد بود حسن کالابرگ در این است که دولت برای اقلام اساسی که مرتبط است می‌تواند کالابرگ بدهد و اگر خانواری هم نخواست می‌تواند آن را بفروشد و پولش را دریافت کند، البته دولت هم تصمیم دارد طی یکی، دو ماه آینده موضوع کالابرگ را شروع کند اما برای دارو هزینه از طرف بیمه پرداخت خواهد شد و مبلغ کمتری را افراد پرداخت می کنند.

انتهای پیام/"
40,https://www.ana.press//news/659573/%D8%AF%D8%B1%D8%AF%D8%B3%D8%B1-%D9%81%DB%8C%D9%84%D9%85%D8%B3%D8%A7%D8%B2%DB%8C-%D8%AF%D8%B1-%D8%AE%D8%A7%D8%B1%D8%AC-%D8%A7%D8%B2-%D8%AA%D9%87%D8%B1%D8%A7%D9%86-%D9%81%DB%8C%D9%84%D9%85%D8%B3%D8%A7%D8%B2%D8%A7%D9%86-%D8%B1%D8%A7-%D8%A8%D9%87-%D8%B3%D9%85%D8%AA-%D9%81%DB%8C%D9%84%D9%85-%D9%87%D8%A7%DB%8C,دردسر فیلمسازی در خارج از تهران فیلمسازان را به سمت فیلم‌های آپارتمانی می‌کشاند,"به گزارش خبرنگار سینمایی گروه فرهنگ خبرگزاری آنا، مسئله به تصویر کشیدن بخش‌های مختلف ایران و نشان دادن جغرافیا و فرهنگ ایرانیان روی پرده نقره‌ای، یکی از کمبودهای بزرگ سینمای ایران در دو دهه اخیر بود. اتفاقی که در طول سال‌های اخیر از طرف برخی منتقدان نیز به آن اشاره شد و بعد از افزایش فشارهای اینچنینی به فیلمسازان، کمی از حجم آثار آپارتمانی سینمای ایران کاسته شد و حالا مدتی است که شاهد لوکیشن‌های جذاب و متنوعی در فیلم‌ها هستیم.

عدم علاقه سازندگان آثار سینمایی به خروج از تهران و استفاده از لوکیشن‌های طبیعی و بعضا سخت، دلایل متعددی دارد، دلایلی که باعث می‌شود ایده‌های دم‌دستی‌تر و راحت‌تر جایگزین طرح‌های سخت و سنگین شود و دوربین‌ها به جای اینکه به شهرهای مختلف ایران برده شود، در کنج اتاق‌ها و راهروهای آپارتمان‌ها قرار گیرد. دلایلی مثل هزینه‌بر بودن خارج کردن گروه فیلمبرداری از تهران، سخت بودن ساخت این قبیل آثار از نظر تکنیکی، سخت‌تر شدن هماهنگی کارهای تولید و یکدست کردن گروه تولید و... مواردی است که باعث عدم خروج فیلمسازان از فضاهای شهری می‌شود.

اما برای اینکه کمی تخصصی‌تر به این سوژه نگاه کنیم و از زاویه نگاه دیگران نیز این مسئله را مورد بررسی قرار دهیم، در قالب دومین مطلب از پرونده «چهار فصل، چند سکانس؟» با کیوان کثیریان گفت‌وگو کردیم تا ببینیم این منتقد شناخته شده سینما چه نظری در رابطه با علاقه شدید فیلمسازان ایرانی به ساخت آثار آپارتمانی دارند و چرا آنطور که شایسته جغرافیا و فرهنگ کشورمان است، در فیلم‌هایشان به آن نمی‌پردازند.

آنا: به نظر شما چرا سازندگان آثار سینمایی به سمت ساخت فیلم‌های سخت با محوریت طبیعت و فرهنگ ایرانی نمی‌روند؟

کثیریان: البته در سال‌های اخیر این شرایط تغییر کرده و فیلمسازان مدتی است که به این مسئله توجه می‌کنند و هر سال ما چند اثر مرتبط با بیرون از فضای شهری داریم، اما به این دلیل که هزینه فیلمسازی در ایران بالا رفته است، شرایط ساخت آثار سینمایی بیشتر به سمت فیلم‌های شهری رفته و خودبه‌خود دوربین‌ها به فضاهای بسته می‌آید. در حقیقت دلیل اصلی این اتفاق برای راحت‌تر شدن کارها و کاهش هزینه‌ها است.

آنا: اما بسیاری از فیلم‌های اجتماعی نیز به واسطه انتخاب بازیگران گرانقیمت و لوکیشن‌های شلوغ، پرهزینه هستند. اینطور نیست؟

کثیریان: بله و به همین دلیل هم هست که ما در کنار آثار آپارتمانی، فیلم‌هایی هم داریم که جاده‌ای هستند. اما بخش مهم دیگری از ماجرا این است که به لحاظ مضمونی هم سختگیری‌هایی وجود دارد که این مسائل نیز تاحدودی سینماگران را محدود به لوکیشن‌های کوچک‌تر می‌کند. به عنوان مثال سینمای اجتماعی که قرار است معضلات جامعه را نشان دهد، باید دوربینش را به خیابان بیاورد و با مردم باشد، اما برخی از سختگیری‌ها که در این میان وجود دارد، فیلم‌ها را بیش از پیش به داخل آپارتمان‌ها می‌کشاند.

امین حیایی در نمایی از فیلم «شعله‌ور» حمید نعمت‌الله

موج جدید از «شعله‌ور» آغاز شد

آنا: سینمای ایران در دورانی تبدیل شده بود به فیلم‌های اجتماعی شبیه به هم و باتوجه به استقبالی که از این آثار در جشنواره‌های داخلی و خارجی می‌شد، این سبک، به سبک قالب اکثر آثار بدل شده بود. دلیل این مسئله چه بود؟

کثیریان: خب در آن دوران بیشتر سوژه‌ها خانوادگی شد و دوربین‌ها به داخل آپارتمان‌ها رفت چون بیرون رفتن برای پرداختن به سوژه‌های اجتماعی بعضا برای عده‌ای حساسیت‌زا بود و سوژه‌های جاده‌ای و طبیعت‌محور هم به دلیل هزینه‌های ماجرا و هماهنگی‌ها و گرفتاری‌ها به سراغش نمی‌رفتند. اگرچه این مسئله در دهه هشتاد تا اواسط دهه نود موضوعیت داشت و در آن دوران اکثر لوکیشن‌ها به خانه‌ها ختم می‌شد. اما در سال‌های گذشته مقداری این شرایط تغییر کرده و دوربین‌ها بیشتر از فضاهای شهری و خانگی بیرون آمده است.

آنا: چه فیلمی در سال‌های اخیر تماشا کردید که این ویژگی را داشته و در ذهن شما ماندگار شده است؟

کثیریان: فیلم «اورکا» ساخته سحر مصیبی یا فیلم «شعله‌ور» حمید نعمت‌الله که این دومی در سیستان و بلوچستان ساخته شد و به نوعی جزو اولین آثاری بود که موج خروج از تهران را به راه انداخت. کلا فیلم‌های زیادی در سال‌های اخیرساخته شده که در شهرهای مختلف جنوب یا شرق ایران تولید شدند، برعکس دورانی که همه فیلم‌ها در تهران بود، چون فیلم ساختن در چند لوکیشن داخلی کم هزینه‌تر است و روزهای کمتری برای فیلمبرداری نیاز دارد و کنترل کردن گروه نیز راحت‌تر است.

آنا: در دورانی سینمای ایران با فیلم‌هایی همچون «خانه دوست کجاست»، «جاده‌های سرد»، «خیلی دور خیلی نزدیک» و... فضاهای متفاوتی را تجربه می‌کرد و اصطلاحاً قاب‌های کارت پستالی زیادی در فیلم‌ها بود. دلیل کم شدن این مدل آثار در سال‌های پس از آن چه بود؟

کثیریان: این ایراد بزرگی بود که در سینمای ایران وجود داشت و ما کمتر فیلمی را می‌دیدیم که دوربینش به دل طبیعت برود. چنین مسئله‌ای هم به خاطر این بود که عده‌ای می‌خواستند فیلمسازی را ساده کنند و سر و ته ماجرا را با ایده‌های راحت دربیاورند. به هرحال فیلمسازی در تهران آسان‌تر است و همه چیز در دسترس شماست، درحالی که خارج شدن از این فضا هماهنگی‌های خاص خود را دارد و باید هزینه‌های رفت و آمد و اسکان یک گروه بزرگ را نیز به هزینه‌های جاری تولید اضافه کرد.

بیشتر بخوانید:

ایران را چقدر در فیلم‌های سینمایی می‌بینیم؟

خاطره‌بازی با ۱۰ فیلمساز خاطره‌ساز سینمای ایران

سرک کشیدن به «ضیافت» خوش‌رنگ و لعاب دهه هفتادی مسعود کیمیایی

فرامرز قریبیان در نمایی از فیلم سینمایی «خروج» ساخته ابراهیم حاتمی‌کیا

فیلمسازها به دنبال کار راحت‌ترند

آنا: در سال‌های اخیر هم فیلمسازان جدید به سمت ساخت این مدل آثار رفتند، هم فیلمسازان قدیمی‌تر، کدامیک از این فیلم‌ها بیشتر در خاطر شما مانده است؟

کثیریان: فیلم «قصر شیرین» رضا میرکریمی یا «خروج» ابراهیم حاتمی‌کیا فیلم‌های جاده‌ای خوبی بودند که در کنار تعدادی از آثار شاخص دیگر در سال‌های اخیر قرار گرفتند و از دریچه آن‌ها ایران را در سینما دیدیم. اصولا این خیلی اتفاق مبارکی بود که در سینما رخ داد و در سال‌های گذشته و پس از اشاره منتقدان به مسئله بیرون رفتن از تهران، فیلمسازان آن را عملی کردند.

آنا: و در آخر، چه چیزی باعث می‌شود یک فیلمساز به سمت تجربه کردن این فضا نرود و فیلم‌های ساده و آپارتمانی را ترجیح دهد؟

کثیریان: مهم‌ترین نکته این است که فیلمسازی با این سبک سخت است. شما وقتی فیلمی در تهران می‌سازید، نهایتاً یک وعده غذا به گروه می‌دهید و همه بعد از پایان کار به خانه می‌روند، اما زمانی که از این فضا دور می‌شوید و به دل طبیعت می‌زنید، باید به این فکر کنید که شما تعهد دارید که یک گروه بزرگ را از شهری به شهر دیگر ببرید، اسکان دهید و روزانه چند وعده غذا برای همه آماده کنید، به جز این هزینه‌ها، موارد دیگری هم هست که به گرفتاری‌های فنی برای تولید و غیرفنی برای هماهنگی می‌انجامد. درحالی که در تهران همه چیز زیر دست فیلمسازها است و به همین خاطر نیز اکثر آن‌ها ترجیح می‌دهند دردسرهای کمتری را برای ساخت اثرشان بکشند و به همین دلیل هم سعی می‌کنند دوربین‌شان را در همین لوکیشن‌های مختلف شهری و آپارتمانی نگه دارند.

انتهای پیام/۴۱۷۳/"
41,https://www.ana.press//news/659503/%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%AF%D8%B1-%D8%B4%D9%85%D9%88%D9%84-%D8%B7%D8%B1%D8%AD-%D8%B3%D8%A7%D9%85%D8%A7%D9%86%D8%AF%D9%87%DB%8C-%DA%A9%D8%A7%D8%B1%DA%A9%D9%86%D8%A7%D9%86-%D8%AF%D9%88%D9%84%D8%AA-%D9%82%D8%B1%D8%A7%D8%B1-%D8%AF%D8%A7%D8%B1%D8%AF-%DB%B7-%D9%87%D8%B2%D8%A7%D8%B1,دانشگاه آزاد در شمول طرح ساماندهی کارکنان دولت قرار دارد/ ۷ هزار میلیارد تومان بودجه حوزه پیشگیری از آسیب‌های اجتماعی,"ولی اسماعیلی رئیس کمیسیون اجتماعی مجلس شورای اسلامی در گفت‌وگو با خبرنگار گروه سیاست خبرگزاری آنا ‌درباره عملکرد کارگروه پیشگیری از آسیب‌های اجتماعی که تحت نظارت وزارت کشور فعالیت می‌کند، ‌اظهار کرد: بعد از اپیدمی ویروس کرونا بسیاری از جلسات کارگروه پیشگیری از آسیب‌های اجتماعی لغو شد، اما اکنون درصدد احیای آن هستیم.

وی ادامه داد: وزارت کشور جلساتی را به طور مرتب برگزار می‌کند، اما جلساتی در حد ملی که اشخاصی مانند معاون اجتماعی دفتر رهبر انقلاب و دیگر مسئولان مربوطه در آن حضور داشته باشند، اکنون ۲ سال است که برقرار نیست، با توجه به کاهش میزان ابتلا و مرگ‌ و میر به کرونا بنا داریم جلسات این کارگروه را ادامه دهیم.

اسماعیلی تأکید کرد:‌ اتفاق جدیدی که در این میان رخ داده مربوط به نحوه تخصیص بودجه به نهادهای ذی‌ربط است، ‌ چرا که براساس قانون بودجه، ۷ هزار میلیارد تومان به آسیب‌های اجتماعی اختصاص پیدا کرده، ‌اما ما به عنوان کمیسیون اجتماعی مجلس اجازه ندادیم که این مبلغ در میان ۲۷ نهاد مختلف قربانی شود، ‌تاپیش از این، ارقام مختلفی به این نهادها اختصاص پیدا می‌کرد ولی نمی‌دانستیم که چه خروجی دارد.

وی عنوان کرد: علی‌رغم اینکه بنده تحت فشار زیادی قرار داشتم، این مبلغ را به شورای اجتماعی کشور دادیم که با هماهنگی کمیسیون اجتماعی مجلس دستگاه متاقضی بودجه در حوزه پیشگیری از آسیب‌های اجتماعی رجوع خواهند کرد و برنامه خود را برای دریافت بودجه ارائه می‌دهند و ما براساس برنامه‌شان به آن‌ها بودجه اختصاص می‌دهیم.

رئیس کمیسیون اجتماعی مجلس شورای اسلامی در پایان با اشاره به طرح ساماندهی کارکنان دولت نیز گفت: این طرح مشمول ماده ۲۹ قانون خدمات کشوری است که مجموعه‌های زیرنظر مقام معظم رهبری و دانشگاه آزاد را نیز دربرمی‌گیرد، اما اکنون به دلیل اینکه هنوز کارِ کارشناسی آن به اتمام نرسیده، متن طرح و جزئیات آن تکمیل نیست که در صورت اتمام کارِ کارشناسی، جرئیات طرح را به اطلاع عموم می‌رسانیم.

انتهای پیام/۴۰۱۳/"
42,https://www.ana.press//news/657720/%D8%A7%D8%B1%D8%AA%D8%A8%D8%A7%D8%B7-%D8%AC%D9%87%D8%A7%D8%AF-%D8%AA%D8%A8%DB%8C%DB%8C%D9%86-%D9%88-%DA%A9%D8%B1%D8%B3%DB%8C-%D8%A2%D8%B2%D8%A7%D8%AF%D8%A7%D9%86%D8%AF%DB%8C%D8%B4%DB%8C-%D8%AF%D8%B1-%D8%B4%DA%A9%D9%84-%DA%AF%DB%8C%D8%B1%DB%8C-%D8%AC%D8%A8%D9%87%D9%87-%D9%85%D9%82%D8%A7%D8%A8%D9%84%D9%87,ارتباط «جهاد تبیین» و «کرسی آزاداندیشی» در شکل‌گیری جبهه مقابله با دشمن,"گروه استان‌های خبرگزاری آنا ـ حسین بوذری؛ دومین دوره رویداد ملی مسابقات دانشجویی کرسی‌های آزاداندیشی از بهمن ۱۴۰۰ آغاز شده و اکنون تیم‌های راه‌یافته به مرحله کشوری در حال رقابت‌ هستند. رقابت‌های نهایی و کشوری دور دوم کرسی‌ها از اردیبهشت ۱۴۰۱ آغاز شده است.

نکته‌ای که در مرحله استانی دوره نخست رویداد ملی کرسی‌های آزاداندیشی بیشتر نمود داشت، گزاره‌ها و موضوعاتی بود که توسط دانشجویان انتخاب می‌شد و دغدغه دانشجویان مورد توجه مسئولان دانشگاه آزاد اسلامی قرار داشت. مسئولان برگزاری رویداد استانی کرسی آزاداندیشی سعی داشته‌اند اصول و اخلاق، فرآیندهای علمی و منطقی و طرح مسئله و مهارت فن بیان را در برگزاری این رویداد پررنگ‌تر کنند و داوری نیز بر همان اساس صورت گرفته است.

بیشتر بخوانید:

خوراک فکری کرسی‌های آزاداندیشی برای حوزه و دانشگاه

کرسی‌های آزاداندیشی پلی برای دستیابی به تمدن نوین اسلامی

رشد ۸ درصدی حضور دانشجویان در کرسی‌های آزاداندیشی

مزایای تعامل حوزه و دانشگاه در کرسی‌های آزاداندیشی چیست؟

از سوی دیگر در اجرای دور دوم رویداد ملی کرسی‌های آزاداندیشی که مدتی است آغاز شده، واحدهای دانشگاهی با برنامه‌ریزی لازم و بهره‌گیری از تجارب دوره نخست سعی دارند که حضور پرقدرت خود در این رویداد نشان دهند تا یکی از تیم‌های برنده این رویداد باشند.

خبرگزاری آنا در سلسله گفت‌وگوهای خود با معاونان فرهنگی دانشجویی دانشگاه آزاد اسلامی در واحدهای دانشگاهی با عنوان «ترویج روحیه آزاداندیشی» فعالیت‌های دانشگاه را با تأکید بر کرسی آزاداندیشی بررسی می‌کند.

در این بخش از گفت‌وگو به‌ سراغ حجت‌الاسلام رضا عباسپور معاون فرهنگی دانشجویی دانشگاه آزاد اسلامی واحد مشهد رفتیم تا اقدامات و فعالیت‌های این معاونت را در راستای توسعه و گسترش کرسی‌های آزاداندیشی در این دانشگاه جویا شویم.

مشروح گفت‌وگوی آنا با عباسپور در پی می‌آید:

خوشحالی مقام معظم رهبری از برگزاری کرسی آزاداندیشی انگیزه دانشگاهیان را 100 برابر کرد

آنا: با توجه به برگزاری رویداد ملی کرسی‌های آزاداندیشی، کیفیت و کمیت دور نخست و دوم کرسی‌های آزاداندیشی را مقایسه کنید و بگویید چه تعداد تیم دانشجویی در این دو دوره به رقابت پرداختند؟

عباسپور: در نخستین رویداد کرسی‌های آزاداندیشی در دانشگاه آزاد اسلامی خراسان رضوی ۵۴ تیم شرکت کردند که در مرحله نخست ارزشمند بود.

کرسی‌های آزاداندیشی می‌تواند لبه تیز جبهه مقابله با مخالفان جمهوری اسلامی باشد، ابتدا باید ورود کرده و جهاد تبیین را در قالب‌ها و موضوعات مختلف شکل دهیم. پس از پیام دلگرم‌کننده و مشفقانه مقام معظم رهبری درباره کرسی‌های آزاداندیشی به برگزاری این رویداد مشتاق‌تر شدیم به‌طوری‌که مصمم شدیم در سال 1401 این رویداد را قوی‌تر، شکیل‌تر و باعظمت‌تر برگزار کنیم.

خوشحالی مقام معظم رهبری از برگزاری کرسی‌های آزاداندیشی در دانشگاه آزاد اسلامی ما را نیز مسرور کرد و انگیزه‌ای بود تا در سال جدید به صورت ویژه دومین دوره این رویداد را برگزار کنیم؛ بنابراین تمام توان خود را گذاشتیم تا استان خراسان‌رضوی جریان و گفتمانی را به نام جریان و گفتمان کرسی‌های آزاداندیشی برگزار کند که در این راستا توانستیم بیش از ۲۰۰ تیم کرسی آزاداندیشی در استان خراسان رضوی تشکیل دهیم.

منظور از ۲۰۰ تیم کرسی آزاداندیشی یعنی هر تیم چهار دانشجو و یک استاد مشاور دارد و برای برگزاری آن چهار نفر به‌عنوان موافق و چهار نفر به عنوان مخالف حضور دارند و یک کارشناس مجری و دو یا سه داور و یک استاد مشاور هم بر رویداد نظارت دارند به‌طوری‌که ۱۲ نفر به صورت مستقیم درگیر یک کرسی هستند.

آنا: چند تیم از ۲۰۰ تیم کرسی‌های آزاداندیشی دانشگاه آزاد اسلامی استان خراسان‌رضوی به مرحله کشوری راه پیدا کرده‌اند؟

عباسپور: تاکنون ۲۲ تیم از کرسی‌های آزاداندیشی دانشگاه آزاد اسلامی واحد خراسان‌رضوی به مرحله کشوری راه پیدا کرده‌اند و سه‌ تیم نیز با رقبا در مرحله کشوری مصاف داده‌اند و با برتری مقابل حریفان در مرحله نیمه‌نهایی و نهایی حضور پیدا خواهند کرد.

چرا کرسی‌های آزاداندیشی به استادان مشاور نیاز دارد؟

آنا: تیم‌های کرسی آزاداندیشی دانشگاه آزاد اسلامی استان خراسان‌رضوی در چه موضوعاتی با رقبای خود دیدار کردند؟

عباسپور: دانشجویان در موضوعات اجتماعی و فرهنگی ورود پیدا کردند و موجب جریان‌سازی در این حوزه‌ها شد و استقبال دانشجویان از کرسی‌ها بسیار چشمگیر بود و این استقبال همچنان ادامه دارد.

کرسی‌های آزاداندیشی به لحاظ کمیّت، رشد بسیار خوبی در مقایسه با سال گذشته‌ داشته است و از لحاظ کیفیت هم باید در این جلسات کرسی‌ها حضور داشته باشید تا متوجه شوید با چه کیفیتی برگزار می‌شود.

معمولاً افرادی که سعی می‌کنند یک تیم شوند ذیل نظر استاد مشاور مطالعاتی در زمینه موضوع مورد بحث دارند و به همین دلیل امسال استاد مشاور را به تیم‌ها اضافه و سیر مطالعاتی را نیز برای هر موضوع معرفی کردیم و تاکنون به لحاظ کیفیت بالاتر از سال قبل بوده است.

البته دانشجو نباید بعدها احساس کند که در حال رصدشدن است و یا مجبور شود به حراست یا جای دیگر جواب بدهد و در صورتی که این نگاه روی دانشجو نباشد،‌ آن وقت کرسی‌های آزاداندیشی‌ موفق خواهند شد؛ بنابراین دانشجو باید احساس اطمینان کند که در فضایی کاملاً علمی موضوع را به نقد می‌کشد و قانع می‌شود یا قانع می‌کند.

آنا: چه راهکاری دارید تا کرسی‌های آزاداندیشی از حالت تشریفاتی خارج شده و به گفت‌وگوی آزاد و جدی تبدیل شود؟

عباسپور: اسم کرسی‌ روی آن است؛ یعنی «آزاداندیشی»! دانشجویی که وارد مباحثی می‌شود تا موافقت یا مخالفت خود را با آن اعلام کند، باید آزادانه نظر خود را مطرح کند و اینگونه نباشد که از قبل موضوعاتی برای دانشجویان مشخص و این موضوعات در جایی تأیید یا سانسور شود.

عبور از موضوعاتی که مورد علاقه دانشجویان بوده با اصل کرسی‌ها در تناقض است؛ البته این کار اتفاق نمی‌افتد؛ اما گاهی در بعضی از حوزه‌ها این سانسور دیده شده است.

آنا: چگونه می‌توان از ساختارشکنی، شالوده‌شکنی و بر هم زدن پایه‌های هویت ملی در کرسی‌های آزاداندیشی جلوگیری کرد؟

عباسپور: دانشجویان پیش از اینکه وارد فضای رقابتی در کرسی‌های آزاداندیشی شوند، باید درباره فرهنگ کرسی‌ها، آداب، نوع تعامل دانشجویان با یکدیگر و ورود به کرسی‌های آزاداندیشی آموزش دیده باشند. کرسی‌های آزاداندیشی باید به‌گونه‌ای برنامه‌ریزی شود که نحوه برگزاری رویداد و نحوه صحبت کردن به دانشجویان آموزش داده شود.

از سوی دیگر برای جلوگیری از ساختارشکنی کرسی‌های آزاداندیشی باید هویت ملی‌ خود را حفظ کرده و فرهنگ این کرسی‌ها را در دانشگاه جاری و ساری کنیم. در این راستا استادان مشاور برای نظارت و مشورت کنار کرسی‌ها و دانشجویان حضور دارند. به عنوان مثال از استاد مشاور می‌خواهیم که دانشجویان را توجیه و به آنان تأکید کند که اصول نقد آن است که توهینی به شخصی صورت نگیرد و نقد باید منصفانه بوده و کرسی‌ها فضایی برای جولان ضد فرهنگ نشود.

محور منطق و عقلانیت کرسی‌های آزاداندیشی کاملاً علمی است

آنا: محور منطق و عقلانیت تا چه اندازه در برگزاری کرسی‌های آزاداندیشی رعایت می‌شود؟

عباسپور: کرسی‌های آزاداندیشی باید براساس محور منطق و عقلانیت پیش برود و این رویداد کاملاً علمی است و فضایی آماده شده تا کرسی‌های آزاداندیشی بر مبنای علم جلو برود. اگر خلاف منطق، خلّاقیت و عقلانیت جلو رفت، احساسات و عواطف جایگزین آن خواهد شد و در صورت حاکم شدن احساسات و عواطف بر فضای کرسی‌های آزاداندیشی کار به خوبی پیش نخواهد رفت.

کرسی‌های آزاداندیشی می‌توانند ارتباط بین حوزه و دانشگاه را به وجود بیاورند و بهتر است کرسی‌ها با تقابل دانشجویان و طلاب اتفاق بیفتد تا از توانمندی یکدیگر استفاده کنند. بنابراین باید کرسی‌های آزاداندیشی براساس محور منطق و عقلانیت باشد و خوشبختانه این اتفاق رخ داده است؛ البته برخی دانشجویان به دلیل آموزش ندیدن و جوان‌بودن هیجان‌زده می‌شوند و گاهی اوقات مسئله را احساسی جلو می‌برند، تلاش کرده‌ایم مشاوران، کارشناس مجری و داوران به این قبیل دانشجویان مشورت داده و آنان را توجیه کنند.

آنا: چگونه می‌توان نتیجه کرسی‌های آزاداندیشی را در جامعه ساری و جاری کرد؟

عباسپور: در صورتی که نتایج کرسی‌های آزاداندیشی را هم در جامعه ساری و جاری نکردیم، مشکلی پیش نخواهد آمد؛ چراکه سلوک، مشی و برگزاری کرسی‌ها خودش یک نتیجه است. کرسی‌های آزاداندیشی گاهی اوقات می‌تواند مقدمه‌ای برای تحقق اهداف باشند و گاهی نیز کرسی‌ها هدف هستند.

دانشجویانی که با یک موضوع مخالفند یا اشتباه خود را می‌پذیرند یا طرف مقابل را قانع می‌کنند؛ از آنجایی‌که کرسی‌ها بر مبنای علمی برگزار می‌شود، دانشجویان به نتیجه می‌رسند و اگر به نتیجه نرسند، از سوی تیم مقابل قانع می‌شوند؛ بنابراین کرسی‌های آزاداندیشی به‌طور مستقیم بر افراد تأثیر می‌گذارد و برای مردم و مخاطبانی که این کرسی‌ها را از نزدیک دنبال می‌کنند، غیرمستقیم تأثیر دارد و اینگونه نتایج کرسی‌ها در جامعه ساری و جاری می‌شود؛ البته اصل برگزاری کرسی‌های آزاداندیشی هدف است و خود به خود در جامعه تأثیر خواهد گذاشت.

کرسی‌های آزاداندیشی به قرابت دانشگاه و حوزه می‌انجامد

آنا: یکی از مؤلفه‌های اصلی کرسی‌های آزاداندیشی تضارب آراست، این تضارب آرا بر فضای کرسی‌های آزاداندیشی تأثیر منفی می‌گذارد یا مثبت؟

عباسپور: تضارب آرا مطلوب است و فارغ از اینکه این تضارب آرا ممکن است چه نتایجی را رقم بزند، یک مشی ارزشمند است؛ چراکه در تضارب آرا بسیاری از مواردی که پشت الفاظ است، آشکار و تبیین می‌شود و در نهایت افراد موافق و مخالف یک موضوع بعد از رویداد کرسی‌های آزاداندیشی به نتیجه می‌رسند.

تضارب آرا می‌تواند در فضای کرسی‌های آزاداندیشی تأثیر مثبتی داشته باشد و در تضارب آرا تأثیر منفی نمی‌بینم، مگر اینکه این تضارب آرا براساس هیجانات و مقدمات غیرمنطقی باشد، درغیراینصورت تضارب همواره مثبت است و آشکارکننده بسیاری از مسائل خواهد بود.

بیشتر بخوانید:

مزایای تعامل حوزه و دانشگاه در کرسی‌های آزاداندیشی چیست؟

داوران به تقابل دانشجویان در مباحث علمی کمک کنند

انتشار دورهمی‌های حوزه در دانشگاه با طعم تضاب‌ آرا

آنا: تعامل حوزه و دانشگاه در برگزاری کرسی‌های آزاداندیشی را چگونه ارزیابی می‌کنید؟

عباسپور: متأسفانه حوزه و دانشگاه قرابت منطقی خود را به دست نیاورده، یعنی برای دستیابی به اهداف مشترک باید حوزه به کمک دانشگاه بیاید و برعکس.

از سوی دیگر قرار نیست حوزه، دانشگاه یا دانشگاه، حوزه شود؛ بلکه باید مبانی به اهداف نزدیک باشد. یعنی مبانی در راستای اهداف شکل بگیرد؛ بنابراین کرسی‌های آزاداندیشی می‌تواند این ارتباط را به وجود بیاورد و بهتر است این کرسی‌ها با تقابل دانشجویان و طلاب اتفاق بیفتد و از توانمندی یکدیگر استفاده کنند.

آنا: با تبلیغ دشمنان نظام عنوان می‌شود که طرفداران جمهوری اسلامی فاقد منطق هستند، برای مقابله با این تبلیغ منفی چه باید کرد؟

عباسپور: اتفاقاً مخالفان جمهوری اسلامی فاقد منطق هستند، به همین دلیل سعی دارند این گزاره منطقی نبودن را که لیاقت خودشان است به جمهوری اسلامی نسبت دهند. کسانی که مخالف جمهوری اسلامی هستند به دلیل اینکه مبانی منطقی جمهوری اسلامی را شنیده‌اند در حال تلاش برای از بین بردن این مبانی هستند تا این شبهه را به وجود بیاورند که جمهوری اسلامی منطقی ندارد.

حال برای اینکه با این تبلیغ دشمن مقابله کنیم باید به سمت تحقق «جهاد تبیین» که تأکید رهبر معظم انقلاب اسلامی است، پیش برویم. جهاد به معنی حمله، پیشگیری و مقابله بوده و در صحنه دشمن تازیدن است. کرسی‌های آزاداندیشی می‌تواند لبه تیز جبهه مقابله با مخالفان جمهوری اسلامی باشد، ابتدا باید ورود کرده و جهاد تبیین را در قالب‌ها و موضوعات مختلف شکل دهیم.

از سوی دیگر باید کرسی‌های آزاداندیشی در شبکه‌سازی‌های دانشجویی، استادان، ارتباط‌ فعال، کارگاه‌ها و ... مطرح شود؛ البته باطل مانند کف روی آب است و خود را بیشتر نشان می‌دهد؛ این حق است که همیشه مقابل باطل ایستادگی می‌کند و در قالب مختلف ورود پیدا می‌کنند.

به هر صورت دشمنان تلاش می‌کنند مسئله را طوری پیش ببرند که اصلاً جمهوری اسلامی فاقد منطق است. باید در قالب منطقی به‌خصوص کرسی‌های آزاداندیشی این موضوع را مطرح کنیم که برای هر گزاره‌ای از مبانی جمهوری‌ منطق داریم.

به گزارش آنا، دانشگاه آزاد اسلامی در راستای تحقق فرمایش مقام معظم رهبری، رویداد ملی مسابقات دانشجویی کرسی‌های آزاداندیشی را پیش از عید نوروز ۱۴۰۰ به‌صورت واحدی و استانی برگزار کرد و تیم‌های راه‌یافته به مرحله کشوری مشخص شدند. بر این اساس از نیمه دوم فروردین ۱۴۰۰ مرحله کشوری این رویداد آغاز شد و دانشجویان رقابت نفسگیری را در این مرحله انجام دادند.

در نخستین رویداد رقابت تیم‌های دانشجویی در کرسی‌های آزاداندیشی یک‌هزار و ۴۵۶ تیم شرکت کردند. هر تیم چهارنفره در قالب ۶ موضوع سیاسی، اقتصادی، اجتماعی، فرهنگی هنری، هنر و معماری و سلامت رودرروی یکدیگر قرار گرفتند. در این رقابت‌ها ۸۰۰ عضو داوری در مرحله استانی حضور داشتند و از تعداد یک‌هزار و ۴۵۶ تیم و برگزاری ۲ هزار کرسی ۲۶۳ تیم به مرحله کشوری راه یافتند.

اطلاعات تیم‌های برنده و محورهای مختلف مرحله پایانی نخستین دوره رویداد ملی کرسی‌های آزاداندیشی دانشگاه آزاد اسلامی را اینجا بخوانید.

انتهای پیام/۴۰۷۸/"
43,https://www.ana.press//news/659387/%D8%A7%D9%85%D8%A7%D8%B1%D8%A7%D8%AA-%D9%85%D9%82%D8%B5%D8%AF-%D8%B3%D9%81%D8%B1%D9%87%D8%A7%DB%8C-%D8%AF%DB%8C%D9%BE%D9%84%D9%85%D8%A7%D8%AA%DB%8C%DA%A9-%D8%B3%D8%B1%D8%A7%D9%86-%D8%AC%D9%87%D8%A7%D9%86-%D9%85%D8%AD%D9%85%D8%AF-%D8%A8%D9%86-%D8%B2%D8%A7%DB%8C%D8%AF-%D9%85%DB%8C-%D8%AA%D9%88%D8%A7%D9%86%D8%AF,امارات مقصد سفرهای دیپلماتیک سران جهان/ محمد بن زاید می‌تواند عامل برقراری صلح منطقه‌ای باشد؟,"به گزارش گروه جهان خبرگزاری آنا، روزنامه فرامنطقه‌ای رأی‌الیوم در سرمقاله خود نوشت: ابوظبی در دو روز گذشته به محل تردد بسیاری از رهبران جهان تبدیل شده است که برای شرکت در دو مراسم بزرگ به امارات رفته‌اند؛ نخست، تسلیت درگذشت شیخ خلیفه بن زاید آل نهیان رئیس فقید امارات و دوم، تبریک به برادرش محمد بن زاید، حاکم فعلی و ولیعهد ابوظبی که اکنون تصدی ریاست شورای عالی اتحاد امارات را برعهده گرفته است تا انتقال قدرت در این کشور آرام، شفاف و با اجماع انجام شود و ابوظبی مانع از انتشار شایعاتی شود که دال بر وجود اختلافاتی در این زمینه است.

طبق این گزارش، اخباری که نشان‌دهنده تأخیر عمدی در اعلام مرگ شیخ خلیفه بن زاید باشد که سال‌ها از بیماری رنج می‌برد و باید هر چه زودتر از قدرت کناره‌گیری می‌کرد، تأیید نشد؛ اما حتی اگر تأیید می‌شد گامی هوشمندانه بود که می‌توانست زمینه‌های انتقال قدرت آرام را در امارات فراهم کند. البته بعید نیست خصوصیات و تبعات این انتقال در چند روز آینده خود را در زمینه تعیین ولیعهد جدید امارت ابوظبی و جانشین شیخ محمد بن زاید یا تشکیل وزارتخانه‌ای جدید در امارات که شاهد ورود چند چهره جدید در رأس قدرت باشیم، نشان دهد. این اقدام می‌تواند وجوه خاصی داشته باشد که در نحوه توزیع قدرت میان هفت امارت (ابوظبی، عجمان، دوبی، فجیره، رأس‌الخیمه، شارجه، و ام‌القیوین) مشخص خواهد شد. حتی ممکن است در ادامه شاهد تشکیل مجدد شورای حکومتی در امارت ابوظبی به‌صورت محدود یا گسترده باشیم که در آن صورت قدرت میان فرزندان شیخ زاید بن سلطان آل نهیان، بنیان‌گذار امارات تقسیم می‌شود.

گسیل مقام‌های اروپایی به امارات با اهدافی خاص

در این گزارش آمده است: آنچه مسلم است اینکه «مرگ قابل پیش‌بینی» شیخ خلیفه بن زاید آل نهیان به‌دلیل بیماری طولانی مدتش، خود را تنها در قالب ساز و کار نهایی انتقال قدرت در دو سطح عالی منطبق با قانون اساسی یا امور داخلی امارت قوی و ثروتمند ابوظبی نشان نخواهد داد، اما فرصتی برای تحقق تحولی بزرگ خواهد شد که در ادامه می‌تواند به ایجاد صلح و ثبات در حاشیه جنوبی خلیج‌(فارس) و کشورهای عربی و نیز تقویت روابط و ائتلاف‌های بین‌المللی، سیاسی و اقتصادی بینجامد. بنابراین تعجب‌آور نخواهد بود که رهبران کشورهای عربی و غربی برای تحقق این هدف به‌طور گسترده راهی ابوظبی، پایتخت امارات شوند و پیام‌هایی در بالاترین سطوح منتشر کنند.

دیدار مکرون با محمد بن زاید در ابوظبی

رأی‌الیوم می‌نویسد: سفر شیخ تمیم بن حمد آل ثانی، امیر قطر به ابوظبی و تبریک و تسلیت وی به شیخ محمد بن زاید در این راستا انجام شد؛ چه‌اینکه این نخستین دیدار دو نفر در حدود پنج سال اخیر بود که روابط میان ابوظبی و دوحه با تنشی بی‌سابقه‌ مواجه شد. همین موضوع درباره سفر محمود عباس، رئیس‌ تشکیلات خودگردان فلسطین نیز صدق می‌کند که گفته می‌شود از این فرصت برای بهبود روابط متلاطم کشورش با امارات استفاده کرد.

بیشتر بخوانید:

محمد بن زاید رئیس جدید امارات شد

رئیس رژیم‌ صهیونیستی در مراسم خاکسپاری رئیس سابق امارات حضور می‌یابد

در ادامه این گزارش آمده است: گرچه امانوئل مکرون، رئیس‌جمهور فرانسه نخستین مقام اروپایی بود که در ابوظبی حاضر شد، آن هم به‌دلیل روابط قوی میان دو کشور، ولی سفر کامالا هریس، معاون رئیس‌جمهور آمریکا و آنتونی بلینکن، وزیر امور خارجه این کشور به پایتخت امارات غافلگیرکننده و قابل توجه به نظر می‌آید. درواقع نخستین سفر هریس به یکی از کشورهای خاورمیانه اقدامی دیپلماتیک است که نشان می‌دهد آمریکا از برخی سیاست‌های گذشته خود عقب‌نشینی کرده و اقدامش دارای اهمیت زیادی است؛ به‌ویژه اینکه امارات و عربستان درخواست واشنگتن را برای افزایش تولید نفت با هدف کاهش بهای آن و در نتیجه کاهش فشار بر اقتصاد غرب و نیز قطع ارتباط با توافق اوپک پلاس با روسیه را رد کرده بودند.

سفر امیر قطر به ابوظبی برای عرض تسلیت به اصلاح روابط دو کشور و کاهش اختلافات هر چند جزئی منجر خواهد شد

این گزارش می‌افزاید: سفر تمیم بن حمد، امیر قطر به ابوظبی برای عرض تسلیت به اصلاح روابط دو کشور و کاهش اختلافات (هر چند جزئی) منجر خواهد شد. درباره سفر محمود عباس نیز این موضوع صادق است، اما هنوز مشخص نیست آیا سفر هریس، بلینکن و بوریس جانسون، نخست‌وزیر بریتانیا به ابوظبی موفقیت‌آمیز باشد و این کشور را به تغییر مواضع خود و جدایی از توافق نفتی با روسیه سوق دهد. همه سیگنال‌های موجود نشان می‌دهند این تغییر سخت است، زیرا قرارداد نفتی مذکور از ابتدای سال تاکنون صدها میلیارد دلار را به خزانه تولیدکنندگان نفت در کشورهای حاشیه جنوبی خلیج‌(فارس)، به‌ویژه عربستان و امارات سرازیر کرده است.

رأی‌الیوم در پایان گزارش می‌نویسد: مجالس عزا در سطوح کشورها، قبایل و خانواده‌ها همواره باعث رفع کدورت‌ها و اختلافات می‌شود و طرف‌ها در آن به آشتی و توافق دست می‌یابند، دل‌ها را از تیرگی و کدورت می‌شویند و راه برای دستیابی به مصالحه گشوده می‌شود و این ویژگی و ارزش اسلامی و عربی است که مشابه آن در دنیای غرب وجود ندارد. امارات با وجود مخالفت یا موافقت عده‌ای موفق شد داخل کشورش را سر و سامان دهد و راه برای صلح باز است؛ اما این‌ها باعث نمی‌شود نقش این کشور در جنگ یمن و سیاست عادی‌سازی روابط با اسرائیل را فراموش کنیم؛ چه‌اینکه این روزها داغدار جنایت صهیونیست‌ها در ترور شیرین ابوعاقله، خبرنگار مسیحی شبکه الجزیره هستیم.

انتهای پیام/۴۰۳۳/"
44,https://www.ana.press//news/659620/%D8%A8%D8%A7%DB%8C%D8%AF%D9%86-%D8%AA%DB%8C%D8%B1%D8%A7%D9%86%D8%AF%D8%A7%D8%B2%DB%8C-%D9%85%D8%B1%DA%AF%D8%A8%D8%A7%D8%B1-%D9%86%DB%8C%D9%88%DB%8C%D9%88%D8%B1%DA%A9-%D8%B1%D8%A7-%D8%AA%D8%B1%D9%88%D8%B1%DB%8C%D8%B3%D8%AA%DB%8C-%D8%AE%D9%88%D8%A7%D9%86%D8%AF,بایدن تیراندازی مرگبار نیویورک را تروریستی خواند,"به گزارش گروه جهان خبرگزاری آنا، جو بایدن، رئیس‌جمهور آمریکا درحالی که برای گرامیداشت قربانیان تیراندازی شهر بافلو در ایالت نیویورک به این شهر سفر کرده بود، این تیراندازی را یک حمله تروریستی خانگی توصیف کرد.

رئیس‌جمهور آمریکا گفت: آنچه در اینجا (شهر بافلو در ایالت نیویورک) اتفاق افتاد تروریسم داخلی است. ایده های مربوط به برتری سفید پوستان یک سم است که در بدنه سیاست آمریکا جریان دارد.

بایدن در بخش دیگری از اظهارات خود گفت که مرد مسلح سفیدپوست که ۹ سیاه‌پوست آمریکایی و یک نگهبان سفیدپوست را به قتل رساند، بوسیله نفرت نشات گرفته از رسانه‌ها، سیاست و اینترنت تحریک شده بود.

به گفته رئیس‌جمهور آمریکا، رسانه ها، سیاست و اینترنت افرادی عصبانی، بیگانه، گمراه و منزوی را افراطی کرده و آنها را به این باور غلط می رسانند که قرار است توسط افرادی که شبیه آنها نیستند جایگزین شوند.

انتهای پیام/۴۱۲۹/"
45,https://www.ana.press//news/659618/%D8%AE%D8%B7%DB%8C%D8%A8-%D8%B2%D8%A7%D8%AF%D9%87-%D9%85%D8%B4%DA%A9%D9%84-%D9%88%D8%A7%DA%A9%D8%B3%D9%86-%D8%AD%D8%AC%D8%A7%D8%AC-%D9%85%D8%B1%D8%AA%D9%81%D8%B9-%D9%85%DB%8C-%D8%B4%D9%88%D8%AF,خطیب‌زاده: مشکل واکسن حجاج مرتفع می‌شود,"به گزارش گروه جهان خبرگزاری آنا، سعید خطیب‌زاده، سخنگوی وزارت امور خارجه، گفت: واکسن‌های ایرانی از استاندارد بالای بهداشتی و سلامت برخوردار هستند و این وزارتخانه نگرانی پیش‌آمده برخی از حجاج را در اسرع وقت با هماهنگی مقامات مسئول عربستان مرتفع می‌کند.

خطیب‌زاده در پاسخ به سؤال خبرنگاران در خصوص برخی اخبار منتشره در مورد واکسن‌های موردقبول برای انجام فریضه حج و سفر به عربستان سعودی، گفت: واکسن برکت و دیگر واکسن‌های ایرانی از استاندارد بالای بهداشتی و سلامت برخوردار هستند، به‌گونه‌ای که در مقررات سفر برخی از کشورها توافقات دوجانبه مبنی بر پذیرش این واکسن‌ها صورت گرفته و در سایر موارد هم در دستور کار قرار داشته و در حال پیگیری هستند.

سخنگوی وزارت امور خارجه تأکید کرد: در همین چارچوب وزارت امور خارجه از مجاری دیپلماتیک خود تلاش خواهد کرد نگرانی پیش‌آمده برای برخی از حجاج محترم را در اسرع وقت با هماهنگی مقامات مسئول عربستان مرتفع کند.

انتهای پیام/۴۱۲۹/"
46,https://www.ana.press//photo/659616/%D8%A7%D9%82%D8%A7%D9%85%D9%87-%D9%86%D9%85%D8%A7%D8%B2-%D8%B1%D9%87%D8%A8%D8%B1-%D8%A7%D9%86%D9%82%D9%84%D8%A7%D8%A8-%D8%A8%D8%B1-%D9%BE%DB%8C%DA%A9%D8%B1-%D8%AD%D8%AC%D8%AA-%D8%A7%D9%84%D8%A7%D8%B3%D9%84%D8%A7%D9%85-%D9%88%D8%A7%D9%84%D9%85%D8%B3%D9%84%D9%85%DB%8C%D9%86-%D9%81%D8%A7%D8%B7%D9%85%DB%8C-%D9%86%DB%8C%D8%A7,اقامه نماز رهبر انقلاب بر پیکر حجت‌الاسلام والمسلمین فاطمی‌نیا,"حضرت آیت‌الله خامنه‌ای شامگاه دوشنبه (۱۴۰۱/۰۲/۲۶) با حضور در کنار پیکر مرحوم حجت‌الاسلام و المسلمین حاج سیّدعبدالله فاطمی‌نیا ضمن قرائت فاتحه، بر آن عالمِ واعظ نماز میت اقامه کردند. در این مراسم جمعی از نزدیکان و بستگان مرحوم حجت‌الاسلام و المسلمین فاطمی‌نیا نیز حضور داشتند.

سایت رهبری"
47,https://www.ana.press//news/659615/%D9%85%D8%AF%D8%A7%D8%B1%D8%B3-%D8%A7%D8%B3%D8%AA%D8%A7%D9%86-%D8%AA%D9%87%D8%B1%D8%A7%D9%86-%D9%81%D8%B1%D8%AF%D8%A7-%D8%AA%D8%B9%D8%B7%DB%8C%D9%84-%D8%A7%D8%B3%D8%AA,مدارس استان تهران فردا تعطیل است,"به گزارش گروه جامعه خبرگزاری آنا، استانداری تهران از تعطیلی مدارس استان تهران در همه مقاطع برای فردا چهارشنبه ۲۸ اردیبهشت‌ماه خبر داد.

بر همین اساس، کمیته اضطرار آلودگی هوای استان تهران لحظاتی پیش تشکیل جلسه داد و با توجه به بررسی کارشناسی و پیش‌بینی هواشناسی مبنی بر افزایش شاخص آلودگی هوا و ورود توده جدید گرد و غبار، تصمیم‌گیری شد فردا مدارس استان تهران در کلیه مقاطع تعطیل باشد.

انتهای پیام/۴۱۲۹/"
48,https://www.ana.press//news/659614/%D9%84%D8%B4%DA%AF%D8%B1%DB%8C-%D8%AF%D8%B1%D8%AE%D8%B4%D8%B4-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A7%D8%B3%D9%84%D8%A7%D9%85%DB%8C-%D8%AF%D8%B1-%D9%88%D8%B1%D8%B2%D8%B4-%DA%A9%D8%B4%D9%88%D8%B1-%D8%AB%D9%85%D8%B1%D9%87-%DB%B4%DB%B0-%D8%B3%D8%A7%D9%84-%D9%81%D8%B9%D8%A7%D9%84%DB%8C%D8%AA,لشگری: درخشش دانشگاه آزاد اسلامی در ورزش کشور ثمره ۴۰ سال فعالیت علمی و دلسوزانه است,"به گزارش گروه ورزش خبرگزاری آنا به نقل از روابط عمومی مرکز ورزش و تربیت بدنی دانشگاه آزاد اسلامی، آیین باشکوه اختتامیه لیگ‌های برتر روئینگ، آب‌های آرام، اسلالوم و دراگون بوت، عصر امروز با حضور سیدرضا صالحی امیری رئیس کمیته ملی المپیک، مهدی علی نژاد دبیر شورای عالی ورزش دانشگاه آزاد اسلامی، علیرضا سهرابیان رئیس فدراسیون قایقرانی، امیرعباس لشگری رئیس مرکز ورزش و تربیت بدنی دانشگاه آزاد اسلامی، پیمان فخری رئیس مرکز نظارت بر تیم‌های ملی و سرپرست کاروان اعزامی تیم های ملی ایران به بازی های آسیایی هانگژو چین، غلامرضا نوروزی رئیس فدراسیون پزشکی ورزشی، هادی بشیریان رئیس فدراسیون ملی ورزش های دانشگاهی، احسان حدادی نایب قهرمان دوومیدانی المپیک ۲۰۱۲ لندن و شمار دیگری از شخصیت های ورزشی، لشگری و کشوری در هتل المپیک تهران برگزار شد.

در این آیین، جام قهرمانی لیگ برتر روئینگ مردان باشگاه های ایران، نایب قهرمانی لیگ برتر مردان آب های آرام و مقام سوم لیگ برتر روئینگ بانوان به دانشگاه آزاد اسلامی اعطا شد.

امیرعباس لشگری رئیس مرکز ورزش و تربیت بدنی دانشگاه آزاد اسلامی در حاشیه این آیین گفت: درخشش دانشگاه آزاد اسلامی در ورزش حرفه ای، قهرمانی و همگانی، ثمره چهل سال فعالیت علمی و تلاش صادقانه مجموعه بزرگی از دانشگاهیان دلسوز عرصه فرهنگ و ورزش کشور است.

او با اشاره به برگزاری رویداد بزرگ عصر امید در راستای گام دوم دانشگاه آزاد اسلامی از هفتم تا یازدهم خرداد امسال در مصلای بزرگ تهران افزود: در این رویداد ارزشمند که به مناسبت چهلمین سال تاسیس دانشگاه آزاد اسلامی برگزار می شود غرفه ویژه‌ای به مرکز ورزش و تربیت بدنی دانشگاه اختصاص یافته است.

لشگری ضمن دعوت از ورزشکاران، قهرمانان، دانشجویان و اصحاب رسانه برای حضور در این نمایشگاه، ابراز امیدواری کرد که در فرصت طلایی مزبور، دستاوردهای چهل ساله ورزش و تربیت بدنی دانشگاه آزاد اسلامی و همچنین مهم ترین برنامه های آتی این مرکز به بهترین شکل ممکن ارایه شود.

انتهای پیام/۱۱۹"
49,https://www.ana.press//news/659613/%D8%A7%D9%BE%D8%B1%D8%A7%D8%AA%D9%88%D8%B1-%D8%A7%D9%88%D9%84-%D8%A8%D8%B1%D9%86%D8%AF%D9%87-%D9%86%D8%B4%D8%A7%D9%86-%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D8%AF%DB%8C%D8%AC%DB%8C%D8%AA%D8%A7%D9%84-%D8%A7%DB%8C%D8%B1%D8%A7%D9%86-%D8%B4%D8%AF,اپراتور اول برنده نشان روابط عمومی دیجیتال ایران شد,"به گزارش گروه بازار خبرگزاری آنا از اداره کل ارتباطات شرکت ارتباطات سیار ایران، عصر روز سه‌شنبه ۲۷ اردیبهشت ۱۴۰۱، همزمان با «‌روز جهانی ارتباطات و روز ملی روابط عمومی»، نهمین جشنواره ستارگان روابط عمومی ایران با حضور بزرگان، صاحب‌نظران و فعالان این صنعت برگزار و از برگزیدگان روابط عمومی ایران در بخش‌ها و سطوح مختلف تجلیل شد.

هیئت‌داوران این جشنواره، با عنایت به ارزیابی‌های انجام شده از میان تمامی شرکت‌ها و سازمان‌های فعال، روابط عمومی اولین و بزرگ‌ترین اپراتور تلفن همراه ایران را شایسته دریافت نشان‌های «ستاره ملی روابط عمومی در حوزه روابط عمومی دیجیتال» و «ستاره طلایی روابط عمومی» دانست که حامد حکاکان مدیرکل ارتباطات این شرکت لوح و نشان برتری را دریافت کرد.

در لوح سپاس «ستاره ملی روابط عمومی» خطاب به مدیرکل ارتباطات شرکت ارتباطات سیار ایران آمده است: «با عنایت به رأی هیئت‌داوران و درخشش آن روابط عمومی در عرصه‌های مختلف و کسب شایستگی‌های لازم برای اطلاق عنوان «ستاره روابط عمومی» به این وسیله لوح سپاس «ستاره ملی روابط عمومی» در سال ۱۴۰۰ با تأکید بر اهتمام و برتری در روابط عمومی دیجیتال به آن روابط عمومی اعطا می‌شود.

گفتنی است، در این مراسم پیام اتسکو تسوگیهارا رئیس انجمن بین‌المللی روابط عمومی (IPRA) به نهمین دوره جشنواره ستارگان روابط عمومی ایران به مناسبت «روز روابط عمومی» نیز قرائت شد که ضمن تبریک به دست‌اندرکاران روابط عمومی ایران، آرزوی کسب موفقیت در راهبری دو موضوع مهم «تکنولوژی‌های نوین ارتباطی» و «مدل‌های دانش‌بنیان روابط عمومی» را کرد.

وی همچنین در پیام خود به‌صراحت عنوان کرد که دیگر امروزه نمی‌توان روابط عمومی را بدون تکنولوژی متصور شد؛ بنابراین روابط عمومی‌هایی که در مسیر سرآمدی حرکت می‌کنند، تلاش دارند از مدل‌های دانش‌بنیان در روابط عمومی استفاده کرده و تکنولوژی‌های مدرن را در ارتباطات به خوبی به کار گیرند.

انتهای پیام/۴۱۲۹/"
50,https://www.ana.press//news/659612/%D8%AA%D8%B3%D9%84%DB%8C%D8%AA-%D8%A2%DB%8C%D8%AA-%D8%A7%D9%84%D9%84%D9%87-%D9%84%D8%A7%D8%B1%DB%8C%D8%AC%D8%A7%D9%86%DB%8C-%D8%A8%D8%B1%D8%A7%DB%8C-%D8%AF%D8%B1%DA%AF%D8%B0%D8%B4%D8%AA-%D8%AD%D8%AC%D8%AA-%D8%A7%D9%84%D8%A7%D8%B3%D9%84%D8%A7%D9%85-%D9%81%D8%A7%D8%B7%D9%85%DB%8C-%D9%86%DB%8C%D8%A7,تسلیت آیت‌الله لاریجانی برای درگذشت حجت‌الاسلام فاطمی‌نیا,"به گزارش گروه سیاست خبرگزاری آنا به نقل از مرکز رسانه و روابط عمومی مجمع تشخیص مصلحت نظام، آیت‌الله آملی لاریجانی رئیس مجمع تشخیص مصلحت نظام با صدور پیامی ارتحال حجت‌الاسلام والمسلمین سید عبدالله فاطمی‌نیا را تسلیت گفت.

متن پیام آیت‌الله لاریجانی به این شرح است:

بسم الله الرحمن الرحیم

انا لله و انا الیه راجعون

ارتحال عالم گرانقدر، خطیب توانا و استاد اخلاق حجت الاسلام والمسلمین آقای سید عبدالله فاطمی نیا، (رضوان‌الله علیه) موجب تأسف و تأثر اینجانب گردید.

آن مرحوم در طول عمر پر برکت خویش اهتمام ویژه‌ای به نشر معارف اسلامی، تاریخ اسلام و ترویج شعائر اهل‌ بیت‌ علیهم‌السلام داشتند.

اینجانب فقدان این مبلغ عالم را به محضر مقام معظم رهبری (مدظله‌العالی)، روحانیت معزز، ارادتمندان و بیت مکرم ایشان تسلیت گفته و از درگاه خداوند متعال برای ایشان علو درجات و برای بازماندگان صبر جمیل و اجر جزیل مسئلت می‌نمایم.

صادق آملی‌لاریجانی

رئیس مجمع تشخیص مصلحت نظام

انتهای پیام/۴۱۶۴/"
51,https://www.ana.press//news/659611/%D9%85%D8%B9%D8%A7%D9%88%D9%86-%D9%88%D8%B2%DB%8C%D8%B1-%D8%AE%D8%A7%D8%B1%D8%AC%D9%87-%D8%A7%D8%B3%D9%84%D9%88%D8%A7%DA%A9%DB%8C-%D8%A8%D8%A7-%D8%A7%D9%85%DB%8C%D8%B1%D8%B9%D8%A8%D8%AF%D8%A7%D9%84%D9%84%D9%87%DB%8C%D8%A7%D9%86-%D8%AF%DB%8C%D8%AF%D8%A7%D8%B1-%DA%A9%D8%B1%D8%AF,معاون وزیر خارجه اسلواکی با امیرعبداللهیان دیدار کرد,"به گزارش گروه جهان خبرگزاری آنا، «اینگرید بروتکوا» معاون وزیر خارجه جمهوری اسلواکی که برای شرکت در نشست رایزنی‌های سیاسی معاونان وزرای خارجه جمهوری اسلامی ایران و جمهوری اسلواکی به تهران سفر کرده است، بعدازظهر امروز با حسین امیرعبداللهیان وزیر امور خارجه کشورمان دیدار و در خصوص موضوعات مورد علاقه گفتگو و تبادل‌نظر کرد.

امیرعبداللهیان در این دیدار با ابراز رضایتمندی از نتایج رایزنی‌های سیاسی بین معاونان دو وزارتخانه، آمادگی کشورمان برای ارتقا و تعمیق همکاری‌های سیاسی و اقتصادی دوجانبه و نیز در سازمان‌های بین‌المللی را اعلام کرد.

وزیر امور خارجه برگزاری نشست کمیسیون مشترک اقتصادی را فرصت مناسبی به‌منظور گفتگو در زمینه‌های جدید تجاری و اقتصادی ذکر کرد.

وزیر امور خارجه کشورمان با اشاره تحولات جاری در منطقه، موضع اصولی جمهوری اسلامی ایران مبنی بر مخالف با جنگ و آسیب به مردم غیرنظامی را مورد اشاره قرار داد و اظهار داشت: متأسفانه در منطقه ما نیز از جمله در افغانستان، فلسطین و یمن صحنه‌های دلخراش آسیب دیدن مردم عادی، زنان و کودکان را شاهدیم و لازم است نهادها و سازمان‌های بین‌المللی و اروپایی رویکرد مناسبی را اتخاذ و توجه بیشتری را در این موضوع صورت دهند.

معاون وزیر خارجه جمهوری اسلواکی نیز در این دیدار با ابراز خرسندی از برگزاری نشست رایزنی‌های سیاسی بین دو کشور بر اهمیت تقویت ارتباطات سیاسی و مناسبات اقتصادی فی‌مابین اسلواکی و ایران تأکید کرد.

انتهای پیام/۴۱۲۹/"
52,https://www.ana.press//news/659608/%D8%AA%D9%82%D9%88%DB%8C%D9%85-%D8%A8%D8%B1%DA%AF%D8%B2%D8%A7%D8%B1%DB%8C-%D8%A7%D9%84%D9%85%D9%BE%DB%8C%D8%A7%D8%AF-%D9%88%D8%B1%D8%B2%D8%B4%DB%8C-%D8%AF%D8%A7%D9%86%D8%B4%D8%AC%D9%88%DB%8C%D8%A7%D9%86-%DA%A9%D8%B4%D9%88%D8%B1-%D9%85%D8%B4%D8%AE%D8%B5-%D8%B4%D8%AF,تقویم برگزاری المپیاد ورزشی دانشجویان کشور مشخص شد,"به گزارش گروه ورزش خبرگزاری آنا، محمد خدادادی، دبیر کل اجرایی پانزدهمین دوره المپیاد فرهنگی ورزشی دانشجویان کشور در تبریز با اشاره به میزبانی تبریز در این دوره از المپیاد، گفت: تقویم برگزاری این مسابقات مشخص شده است.

خدادادی در مورد تقویم برگزاری پانزدهمین دوره المپیاد فرهنگی ورزشی دانشجویان کشور افزود: افتتاحیه این مسابقات در بخش دختران ۱۸ تیرماه سال جاری خواهد بود و زمان ورود تیم‌ها یک روز قبل از افتتاحیه است.

دبیر کل اجرایی پانزدهمین دوره المپیاد فرهنگی ورزشی دانشجویان کشور در تبریز گفت: این مسابقات در رشته‌های فوتسال، والیبال، بسکتبال، تنیس روی میز، تکواندو، بدمینتون و تیراندازی پیگیری خواهد شد.

خدادادی با بیان اینکه این دوره از رقابت‌ها در هشت روز برگزار می‌شود، خاطرنشان کرد: رشته‌های تنیس روی میز، تکواندو، بدمینتون، تیراندازی دختران از ۱۸ تا ۲۰ تیر و رشته‌های شنا، کاراته و دوومیدانی ۲۳ و ۲۴ تیرماه همچنین دیدارهای رده‌بندی و فینال دختران ۲۴ تیر برگزار می‌شوند.

وی در مورد مسابقات مردان نیز اعلام کرد: ورود تیم‌های پسران به دهکده مسابقات ۲۸ تیر بوده و افتتاحیه المپیاد ۲۹ تیر برگزار خواهد شد و شرکت‌کنندگان هم‌زمان در هفت رشته ورزشی مسابقات خود را آغاز خواهند کرد.

خدادادی یادآور شد: رشته‌های‌ فوتسال، بسکتبال و والیبال در ۸ روز پیگیری و بازی‌های رده‌بندی و فینال در ۴ مرداد برگزار خواهد شد.

مشعل المپیاد فرهنگی ورزشی دانشجویان سراسر کشور برای نخستین بار در سال ۱۳۷۲ در دانشگاه تهران شعله‌ور شد و در همان سال مقرر شد این مسابقات هر ۲ سال یک‌بار و به میزبانی یکی از دانشگاه‌های کشور برگزار شود.

انتهای پیام/۴۱۲۹/"
53,https://www.ana.press//news/659609/%D9%85%D8%AE%D8%A8%D8%B1-%D9%87%DB%8C%DA%86-%D9%85%D8%B4%DA%A9%D9%84%DB%8C-%D8%AF%D8%B1-%D8%B2%D9%85%DB%8C%D9%86%D9%87-%D8%B0%D8%AE%D8%A7%DB%8C%D8%B1-%DA%A9%D8%A7%D9%84%D8%A7%D9%87%D8%A7%DB%8C-%D8%A7%D8%B3%D8%A7%D8%B3%DB%8C-%D9%88%D8%AC%D9%88%D8%AF-%D9%86%D8%AF%D8%A7%D8%B1%D8%AF,مخبر: هیچ مشکلی در زمینه ذخایر کالاهای اساسی وجود ندارد,"به گزارش به نقل از پایگاه اطلاع‌رسانی ریاست‌جمهوری، جلسه ستاد تنظیم بازار عصر امروز (سه‌شنبه) به ریاست معاون اول رئیس‌جمهور برگزار و گزارشی از آخرین وضعیت بازار و ذخایر کالاهای اساسی ارائه شد.

محمد مخبر در این جلسه با اشاره به گزارش‌های وزرای صمت و جهاد کشاورزی از میزان ذخایر کالاهای اساسی گفت: خوشبختانه هیچ مشکلی در زمینه ذخایر کالاهای اساسی وجود ندارد و محدودیتی متوجه فراوانی کالاهای اساسی نیست.

معاون اول رئیس‌جمهور افزود: با تلاش‌های جدی دولت، دغدغه‌ای برای تأمین نیازهای مردم کشور وجود ندارد و با وجود اینکه امروز شاهد کمبود کالاهای اساسی و گرانی در برخی کشورها هستیم، مردم ایران دغدغه‌ای در خصوص فراوانی کالا ندارند.

وزرای صمت و جهاد کشاورزی نیز در این جلسه از حل مشکلات تأمین و توزیع اقلام مورد نیاز مردم نظیر روغن، مرغ و تخم مرغ خبر دادند و گزارشی از برنامه‌ریزی و پیش‌بینی‌های لازم برای جوجه‌ریزی و تأمین مرغ و تخم‌مرغ در ماه‌های آتی ارائه کردند.

وزیر کشور نیز گزارشی از بررسی مشکلات برخی نانوایی‌ها و مذاکره با اتحادیه نانوایان ارائه کرد و از اتخاذ راهکارهای مناسب برای رفع مشکلات نانوایان و مرتفع شدن تشکیل صف در نانوایی‌ها خبر داد.

در این جلسه که رئیس دفتر رئیس‌جمهور، وزرای صمت، جهاد کشاورزی، دادگستری، کشور، فرهنگ و ارشاد اسلامی، امور اقتصادی و دارایی، تعاون کار و رفاه اجتماعی، راه و شهرسازی، رئیس کل بانک مرکزی، رئیس سازمان بازرسی کل کشور، استاندار تهران و دادستان تهران نیز حضور داشتند گزارشی از اجرای مصوبات جلسه روز گذشته ستاد تنظیم بازار ارائه و تدابیر لازم برای تثبیت وضعیت بازار، تشدید نظارت و مقابله با گرانفروشی و اطلاع‌رسانی و آگاهی‌بخشی به هنگام به مردم اتخاذ شد.

رئیس سازمان تعزیرات نیز در این جلسه به ارائه گزارشی از روند رسیدگی به پرونده‌های گرانفروشی و احتکار در روزهای اخیر پرداخت و گفت: با تشدید نظارت و بازرسی‌ها، به دنبال رعایت ضوابط قیمت‌گذاری از سوی تولیدکنندگان و پیشگیری از بروز تخلفاتی نظیر گرانفروشی و احتکار هستیم.

انتهای پیام/۴۱۶۴/"
54,https://www.ana.press//news/659590/%D8%AE%DB%8C%D8%A7%D8%B7%DB%8C%D8%A7%D9%86-%D8%A8%D8%A7-%D9%86%D9%85%D8%A7%DB%8C%D9%86%D8%AF%D9%87-%D9%88%D9%84%DB%8C-%D9%81%D9%82%DB%8C%D9%87-%D8%AF%D8%B1-%D8%A7%D8%B3%D8%AA%D8%A7%D9%86-%D9%81%D8%A7%D8%B1%D8%B3-%D9%88-%D8%A7%D9%85%D8%A7%D9%85-%D8%AC%D9%85%D8%B9%D9%87-%D8%B4%DB%8C%D8%B1%D8%A7%D8%B2-%D8%AF%DB%8C%D8%AF%D8%A7%D8%B1,خیاطیان با نماینده ولی‌فقیه در استان فارس و امام جمعه شیراز دیدار کرد,"به گزارش گروه سیاست خبرگزاری آنا به نقل از روابط عمومی مرکز بررسی‌های استراتژیک ریاست‌جمهوری، محمدصادق خیاطیان رئیس مرکز بررسی‌های استراتژیک ریاست‌جمهوری در ادامه سفر یک روزه خود به استان فارس، با آیت‌الله دژکام، نماینده ولی‌فقیه در استان فارس و امام جمعه شیراز دیدار و گفت‌وگو کرد.

خیاطیان در ابتدای این دیدار ضمن تشریح مأموریت‌های این مرکز، گفت: یکی از مأموریت‌های مرکز که از سوی رئیس‌جمهور به ما ابلاغ شده است بحث ارتباط با نخبگان و توسعه شبکه نخبگانی به منظور بهره‌مندی از نقطه نظرات آن‌ها در نظام حکمرانی کشور است.

وی افزود: دولت برای پیاده‌سازی برنامه‌های خود در حوزه‌های مختلف نیاز به اعتمادسازی در میان افکار عمومی دارد لذا اینجا نقش نخبگان حائز اهمیت است. وقتی نخبگان از برنامه‌ای حمایت کنند پذیرش آن برای مردم بیشتر می‌شود.

رئیس مرکز بررسی‌های استراتژیک ریاست‌جمهوری در ادامه با بیان اینکه یکی از برنامه‌های دولت سیزدهم مردمی‌سازی امور و مشارکت مردم در عرصه‌های مختلف است، تصریح کرد: یکی از ویژگی‌های رئیس‌جمهور، مردمی بودن ایشان است که این مسئله را می‌توان در سفرهای استانی ایشان مشاهده کرد. رئیس‌جمهور معتقدند همه امور در کشور باید مردمی شود، لذا ما نیز در مرکز این مسئله را با جدیت دنبال می‌کنیم.

خیاطیان همچنین با بیان اینکه استان فارس از ظرفیت‌های خوب دانشگاهی و حوزوی برخوردار است، اظهار امیدواری کرد که دولت بتواند از این ظرفیت در نظام حکمرانی کشور استفاده کند.

آیت‌الله دژکام، نماینده ولی‌فقیه در استان فارس و امام جمعه شیراز نیز در این دیدار با بیان اینکه یک سری مسائل مبنایی در نظام اسلامی وجود دارد که الگوی جدیدی برای حکمرانی است و نمونه آن در جهان وجود ندارد، گفت: کار کردن در این الگو ظرافت‌های خاصی را می‌طلبد. بنده به‌ خاطر اینکه با دانشگاه ارتباط دائمی دارم نکته‌ای را متوجه شدم و آن اینکه دانشگاهیان ما در جایگاه خود به قدری که باید، مورد اکرام و احترام قرار نگرفته‌اند. امام خمینی(ره) در وصیت‌نامه خود فرمودند حوزه و دانشگاه باید دو بال باشند و چون دانشگاهیان به‌قدر کافی مورد احترام قرار نگرفته‌اند متاسفانه جایگاه حوزه نیز لطمه خورده است. بنده معتقدم اگر یکی از این دو بال بشکند بال دیگر نمی‌تواند کار خود را به درستی انجام دهد.

وی با تاکید بر اینکه دانشگاه و حوزه باید با هم رشد کنند، تصریح کرد: حضرت امام(ره) و رهبری معظم انقلاب فرموده‌اند که در جامعه ما دانشگاه و حوزه باید با هم رشد کنند و جایگاه داشته باشند و کار کنند. حال اگر رشد کرد آن مردمی بودن هم معنا پیدا می‌کند.

نماینده ولی فقیه در استان فارس ضمن تقدیر از روحیه مردمی و عدالت محور رئیس جمهور، گفت: نگاه عمیق شخص رییس جمهور برای بنده بسیار جالب بوده است. ایشان در اجلاسیه ائمه جمعه کشور توصیفی از عدالت کردند که نشان دهنده نگاه بسیار علمی و عمیق رئیس جمهور است. اگر همین نگاه رییس جمهور به فضای دانشگاه و حوزه منتقل شود و مردم در همین چارچوب همراه شوند نتایج خوبی خواهیم گرفت.

آیت‌الله دژکام در پایان خاطرنشان کرد: مجموعه دولت کارهای سنگینی را شروع کرده‌اند و بنده نیز روز جمعه گذشته در خطبه‌های نماز جمعه از دولت حمایت جدی کردم. رئیس جمهور دلسوزانه وارد قضیه شده و همه باید از برنامه‌های ایشان حمایت کنند؛ امیدواریم این نگاه توسعه پیدا کند و مسئولان دولتی نیز در کمک به رئیس‌جمهور موفق باشند.

انتهای پیام/۴۱۶۴/"
55,https://www.ana.press//news/659607/%D9%85%D9%88%D9%82%D8%B9%DB%8C%D8%AA-%D8%AF%D9%88-%DA%A9%D8%B4%D9%88%D8%B1-%D8%A7%DB%8C%D8%B1%D8%A7%D9%86-%D9%88-%D8%AA%D8%A7%D8%AC%DB%8C%DA%A9%D8%B3%D8%AA%D8%A7%D9%86-%D8%AF%D8%B1-%D9%85%D9%86%D8%B7%D9%82%D9%87-%D8%A7%D8%B3%D8%AA%D8%B1%D8%A7%D8%AA%DA%98%DB%8C%DA%A9-%D8%A7%D8%B3%D8%AA,موقعیت دو کشور ایران و تاجیکستان در منطقه استراتژیک است,"به گزارش گروه سیاست خبرگزاری آنا به نقل از صداوسیما، سرلشکر باقری رئیس ستادکل نیروهای مسلح در دیدار با «امامعلی رحمان» رئیس جمهور تاجیکستان گفت: موقعیت دو کشور ایران و تاجیکستان در منطقه استراتژیک است.

وی افزود: نیروهای مسلح دو کشور با توسعه همکاری‌های نظامی و منطقه‌ای می‌توانند برای برقراری امنیت و صلح در افغانستان به این کشور یاری دهند.

همچنین «امامعلی رحمان» رئیس‌جمهور تاجیکستان نیز در این دیدار گفت: ریشه‌های تاریخی یکسان و زبان مشترک، شرایط بی‌بدیلی را برای توسعه بیش از پیش مناسبات اعم از دفاعی، نظامی، فرهنگی، سیاسی و اقتصادی میان دو کشور فراهم آورده است.

وی تصریح کرد: نیروهای مسلح تاجیکستان از هرگونه همکاری‌های دوجانبه دفاعی، نظامی با نیروهای مسلح ایران استقبال می‌کنند.

رئیس‌جمهور تاجیکستان خاطرنشان کرد: نمونه بارز استقبال از همکاری نظامی با ایران افتتاح کارخانه پهپاد است و باید این همکاری‌ها در تمام حوزه‌های نظامی به بالاترین سطح خود برسد.

انتهای پیام/۴۱۶۴/"
56,https://www.ana.press//news/659606/%D8%A7%D8%B9%D9%84%D8%A7%D9%85-%D8%B2%D9%85%D8%A7%D9%86-%D9%86%D8%B4%D8%B3%D8%AA-%D8%AE%D8%A8%D8%B1%DB%8C-%D9%81%D8%B1%D9%87%D8%A7%D8%AF-%D9%85%D8%AC%DB%8C%D8%AF%DB%8C,اعلام زمان نشست خبری فرهاد مجیدی,"به گزارش گروه ورزش خبرگزاری آنا به نقل از باشگاه استقلال، کنفرانس خبری پیش از مصاف استقلال و آلومینیوم اراک، فردا (چهارشنبه)، ۲۸ اردیبهشت، در هتل آزادی و از ساعت ۱۶:۳۰ آغاز می‌شود.

به دلیل زمان تمرین تیم آلومینیوم، سرمربی محترم این تیم امکان شرکت در نشست خبری را ندارد و فایل صحبت‌های ایشان توسط روابط عمومی باشگاه آلومینیوم به صورت جداگانه منتشر می‌شود.

انتهای پیام/۱۱۹"
57,https://www.ana.press//news/659605/%D8%A7%D8%B3%D9%86%D8%A7%D8%AF-%D8%AC%D8%B9%D9%84%DB%8C-%D8%A8%D8%A7%D8%B2%DB%8C%DA%A9%D9%86-%DA%AF%D8%A7%D8%A8%D9%86%DB%8C-%DA%AF%D9%84-%DA%AF%D9%87%D8%B1-%D8%AF%D8%B1-%DA%A9%D9%85%DB%8C%D8%AA%D9%87-%D8%A7%D9%86%D8%B6%D8%A8%D8%A7%D8%B7%DB%8C-%D8%A8%D8%B1%D8%B1%D8%B3%DB%8C-%D9%85%DB%8C-%D8%B4%D9%88%D8%AF,اسناد جعلی بازیکن گابنی گل‌گهر در کمیته انضباطی بررسی می‌شود,"به گزارش گروه ورزش خبرگزاری آنا به نقل از سایت رسمی فدراسیون فوتبال، پس از اعلام حکم کمیته انضباطی مرتبط با پرونده بازیکن باشگاه گل‌گهر سیرجان و تایید این حکم در کمیته استیناف، بررسی سایر ابعاد این پرونده از جمله موضوع استفاده از اسناد مجعول بر مبنای گزارشات دریافتی توسط کمیته انضباطی فدراسیون فوتبال ادامه دارد.

در همین راستا از نماینده باشگاه گل‌گهر سیرجان دعوت شد روز دوشنبه دوم خرداد پیرامون موضوع استفاده از اسناد مجعول و ایمیل‌های مربوط به بازیکن اهل کشور گابن در محل کمیته انضباطی فدراسیون فوتبال حضور یافته و توضیحات یا دفاعیات مورد نظر را ارائه بدهد.

انتهای پیام/۱۱۹"
58,https://www.ana.press//news/659604/%D9%81%D8%B1%D9%88%D8%B4-%DB%B6%DB%B7-%D9%85%DB%8C%D9%84%DB%8C%D8%A7%D8%B1%D8%AF-%D8%AA%D9%88%D9%85%D8%A7%D9%86%DB%8C-%D9%86%D9%85%D8%A7%DB%8C%D8%B4%DA%AF%D8%A7%D9%87-%DA%A9%D8%AA%D8%A7%D8%A8-%D8%AA%D8%A7-%D8%A7%D9%85%D8%B1%D9%88%D8%B2-%DB%B2%DB%B7-%D8%A7%D8%B1%D8%AF%DB%8C%D8%A8%D9%87%D8%B4%D8%AA-%DB%B1%DB%B4%DB%B0%DB%B1,فروش ۶۷ میلیارد تومانی نمایشگاه کتاب تا امروز ۲۷ اردیبهشت ۱۴۰۱,"به گزارش گروه فرهنگ خبرگزاری آنا، سی‌وسومین نمایشگاه بین‌المللی کتاب تهران، در شش روز نخست برگزاری خود، شاهد فروش ۲۷۰ میلیارد ریال کتاب در بخش مجازی و ۴۰۰ میلیارد ریال در بخش حضوری بوده است که در مجموع به عدد ۶۷۰ میلیارد ریال (۶۷ میلیارد تومان) می‌رسد.

علی رمضانی، قائم‌مقام نمایشگاه کتاب با اشاره به افزایش ناشران خارجی، طی روزهای گذشته از ۱۷۰ مورد به ۱۸۷ مورد، گفت: «این افزایش به این دلیل است که برخی ناشران می‌توانند برای فروش و معرفی کتاب‌های خود، به سایر ناشران نمایندگی بدهند.»

رمضانی توضیح داد: «در حال حاضر، ناشران خارجی در ۶۸ غرفه مستقر شده‌اند و برای برخی غرفه‌ها، درخواست افزایش پنج تا هشت متری متراژ غرفه اعمال شده است.»

سخنگوی نمایشگاه کتاب تهران در خصوص تخلفات ناشران نیز گفت: «تاکنون ۱۷ گزارش واصله بررسی شده که برای ۷ پرونده در خصوص ناشران خارجی و ۳ مورد در خصوص ناشران داخلی حکم صادر شده است. عمدتاً موضوع تخلف، عرضه کتب خارج از قوانین نمایشگاه بوده است.»

او با بیان این‌که احکام متخلفین تا زمانی که قطعی نشده است، اعلام نمی‌شود، افزود: «هر چند برخورد با برخی تخلفات، با تذکر و رافت همراه بوده است، اما مسامحه‌‎ای در این خصوص نداریم. با این وجود، برخی احکام قطعی، بسته شدن چند ساعته تا یک روز غرفه متخلف است.»

رمضانی همچنین در خصوص ممنوعیت غرفه کانون پرورش فکری به دلیل تخلف در سال ۹۸ گفت: «با وجود این‌که از ممنوعیت این مجموعه در نمایشگاه ناراحتیم، اما این مهم، بیان‌گر پایبندی مسئولان فعلی نمایشگاه و کانون پرورش به قوانین است.»

سخنگوی نمایشگاه کتاب تهران از فروش ۲۷۰ میلیارد ریال کتاب در بخش مجازی و ۴۰۰ میلیارد ریال در بخش حضوری در مدت برگزاری نمایشگاه کتاب خبر داد.

انتهای پیام/۴۱۲۹/"
59,https://www.ana.press//news/659603/%D8%B4%DA%A9%D8%A7%DB%8C%D8%AA-%D8%A7%D8%B3%D8%AA%D9%82%D9%84%D8%A7%D9%84-%D8%A7%D8%B2-%D9%BE%D8%B1%D8%B3%D9%BE%D9%88%D9%84%DB%8C%D8%B3-%D8%B1%D8%AF-%D8%B4%D8%AF-%D8%A2%D8%A8%DB%8C-%D9%BE%D9%88%D8%B4%D8%A7%D9%86-%D8%A7%D8%B2-%D8%B4%DA%A9%D8%A7%DB%8C%D8%AA-%D9%86%D8%B3%D8%A7%D8%AC%DB%8C-%D8%AA%D8%A8%D8%B1%D8%A6%D9%87,شکایت استقلال از پرسپولیس رد شد/ آبی‌پوشان از شکایت نساجی تبرئه شدند,"به گزارش گروه ورزش خبرگزاری آنا به نقل از سایت رسمی فدراسیون فوتبال، درخصوص شکایت مطروحه توسط باشگاه نساجی مازندران علیه استقلال تهران مبنی بر استفاده از بازیکنان غیرمجاز رودی ژسته و گوین یامگا در مسابقه مورخ ۹ ۱۲ ۱۴۰۰ از سری مسابقات لیگ برتر با این ادعا که بازیکنان موضوع شکایت به دلیل نداشتن پروانه کار و عدم تمدید ویزا و اقامت غیر مجاز محسوب می شوند با بررسی اسناد و مدارک موجود در پرونده استعلام‌های به عمل آمده از سازمان لیگ و دفاعیات ارائه شده توسط باشگاه استقلال دلیلی مبنی بر احراز غیر مجاز بودن بازیکنان موضوع شکایت تحصیل نگردید؛ لذا مستند به بند ۱ ماده ۹۵ مقررات انضباطی فدراسیون فوتبال حکم بر برائت باشگاه استقلال و بازیکنان موضوع شکایت صادر می‌گردد. حکم صادره ظرف مدت ۷ روز از تاریخ ابلاغ قابل تجدیدنظرخواهی نزد کمیته استیناف خواهد بود.

*پیرو گزارش مقام رسمی بابت تخلف باشگاه ورزشی سپاهان اصفهان مبنی بر استفاده از تجهیزات کمک داور ویدیویی var مورخ ۱۵ ۱۲ ۱۴۰۰ که به صورت آفلاین انجام پذیرفته با توجه به مجموعه اوراق و محتویات پرونده از جمله عدم صدور مجوز از سوی فدراسیون جهت اقدام موصوف برای باشگاه سپاهان و ضرورت اخذ تاییدیه از فیفا، در نتیجه اعضای کمیته انضباطی مستند به ماده ۵۱ مقررات انضباطی مصوب ۱۳۹۷ خط و قانون شماره ۵ بند ۴ از مقررات بازی مصوب ۲۰۲۱ فیفا تخلف باشگاه مذکور مبنی بر نقض اصول کلی رفتار را محرز تشخیص و نظر به ماده ۱۱۷ مقررات انضباطی باشگاه سپاهان به مبلغ ۲۰۰ میلیون ریال جریمه نقدی محکوم شد. رای صادره قطعی است.

*درخصوص شکایت مطروحه توسط باشگاه استقلال علیه باشگاه پرسپولیس مبنی بر استفاده از بازیکن غیرمجاز شیرزاد تیمورف در مسابقه مورخ ۲۶ ۱۲۴۰۰ از سری مسابقات هفته بیست و سوم لیگ برتر فوتبال کشور با این ادعا که از یک طرف استفاده از بازیکن موضوع شکایت به دلیل عدم خاتمه قرارداد او با باشگاه پاختاکور ازبکستان تا پیش از پایان فصل نقل و انتقالات زمستانی ایران بر خلاف بند یک ماده ۶۶ آیین نامه نقل و انتقالات و تعیین وضعیت بازیکن بوده است و از طرف دیگر باشگاه پرسپولیس به دلیل بسته بودن پنجره نقل و انتقالات ناشی از حکم محکومیت حق انعقاد قرارداد با بازیکن مزبور را نداشته است؛ با بررسی اسناد و مدارک موجود دفاعیات باشگاه پرسپولیس و استعلام‌های به عمل آمده از سازمان لیگ دلیلی بر احراز غیر مجاز بودن بازیکن شیرزاد تیموراف تحصیل نگردید. لذا مستند به بند ۱ ماده ۹۵ مقررات انضباطی حکم بر برائت باشگاه پرسپولیس و بازیکن طرف شکایت صادر شد. حکم صادره ظرف مدت ۷ روز از تاریخ ابلاغ قابل تجدیدنظرخواهی در کمیته استیناف است.

انتهای پیام/۱۱۹"
60,https://www.ana.press//news/659602/%D8%A7%D8%B3%D8%A7%D9%85%DB%8C-%D8%AF%D8%A7%D9%88%D8%B1%D8%A7%D9%86-%D9%87%D9%81%D8%AA%D9%87-%D8%A8%DB%8C%D8%B3%D8%AA-%D9%88%D9%87%D8%B4%D8%AA%D9%85-%D9%84%DB%8C%DA%AF-%D8%A8%D8%B1%D8%AA%D8%B1-%D9%81%D9%88%D8%AA%D8%A8%D8%A7%D9%84-%D8%A7%D8%B9%D9%84%D8%A7%D9%85-%D8%B4%D8%AF,اسامی داوران هفته بیست‌وهشتم لیگ برتر فوتبال اعلام شد,"به گزارش گروه ورزش خبرگزاری آنا به نقل از سایت رسمی فدراسیون فوتبال، با اعلام کمیته داوران، اسامی داوران قضاوت کننده در هفته بیست‌وهشتم لیگ برتر به شرح زیر است:

چهارشنبه ۲۸ اردیبهشت

* نساجی مازندران- هوادار تهران

عباس راکی – محسن سلطانی – مهدی سیفی – امیرسامان سلطانی

ناظر: اکبر بخشی زاده

پنجشنبه ۲۹ اردیبهشت

* تراکتور تبریز- پرسپولیس

سیدرضا مهدوی – امیررضا آشورماهانی – احد سلطانی – فرزاد منصوری

ناظر: فریدون اصفهانیان

* فولاد مبارکه سپاهان اصفهان- شهرخودرو مشهد

رضا کرمانشاهی – قهرمان نجفی – مرتضی سلمان نژاد – محمدرضا تارخ

ناظر: سعید بطحایی

* پیکان تهران- فولاد خوزستان

کمیل غلامی – سعید قاسمی – امین زاهدی – مهدی مرجانزاده

ناظر: حسین خانبان

* گل‌گهر سیرجان- نفت مسجدسلیمان

اشکان خورشیدی – محمدرضا منصوری – حمید سبحانی – ابوالفضل گرجی

ناظر: علیرضا یزدانی

* صنعت نفت آبادان- مس رفسنجان

میثم حیدری – محمدجواد مداح – امید افخمی – روح الله شریفی

ناظر: ابوطالب طاهریان

* استقلال- آلومینیوم اراک

جواد رحیم زاده – علی میرزابیگی – حمید نادری – وحید زمانی

ناظر: رحیم رحیمی مقدم

* فجرشهیدسپاسی شیراز- ذوب‌آهن

موعود بنیادی فرد – مهدی عالیقدر – فرهاد فرهادپور – مسعود حقیقی

ناظر: ایرج نظری

انتهای پیام/۱۱۹"
61,https://www.ana.press//news/659601/%D8%A8%D8%A7%D8%B2%D8%AF%DB%8C%D8%AF-%D8%A7%D8%B2-%D8%A8%D8%B1%D8%AC-%D8%A2%D8%B2%D8%A7%D8%AF%DB%8C-%D8%B1%D8%A7%DB%8C%DA%AF%D8%A7%D9%86-%D8%B4%D8%AF,بازدید از برج آزادی رایگان شد,"به گزارش گروه جامعه خبرگزاری آنا، سیدعباس عظیمی، سرپرست مجموعه فرهنگی هنری برج آزادی تهران اعلام کرد: به مناسبت فرارسیدن و بزرگداشت روز جهانی موزه و آغاز هفته میراث فرهنگی، بازدید از موزه برج آزادی رایگان است.

عظیمی با تبریک روز جهانی موزه (۲۸ اردیبهشت) و آغاز هفته میراث فرهنگی گفت: در راستای ارتقای فرهنگ عمومی گردشگری و موزه‌داری، بازدید از تمام فضاهای موزه‌ای مجموعه برج آزادی رایگان است.

سرپرست مجموعه فرهنگی هنری برج آزادی موزه افزود: این مجموعه فردا (چهارشنبه) از ساعت ۹ تا ۱۶ پذیرای گردشگران و بازدیدکنندگان خواهد بود و علاقه‌مندان می‌توانند برای اطلاعات بیشتر با شماره تلفن‌های ۲-۶۶۰۶۴۱۲۱ تماس بگیرند.

انتهای پیام/4129/"
62,https://www.ana.press//news/659600/%D8%A7%D9%87%D8%AF%D8%A7%DB%8C-%D8%AC%D8%A7%DB%8C%D8%B2%D9%87-%D8%B1%D8%B3%D8%A7%D9%84%D9%87-%D8%A8%D8%B1%D8%AA%D8%B1-%D9%87%D9%85%D8%B1%D8%A7%D9%87-%D8%A7%D9%88%D9%84-%D8%AF%D8%B1-%D8%AD%D9%88%D8%B2%D9%87-%D9%85%D9%87%D9%86%D8%AF%D8%B3%DB%8C-%D8%A8%D8%B1%D9%82-%D9%88-%D9%81%D9%86%D8%A7%D9%88%D8%B1%DB%8C,اهدای جایزه رساله برتر همراه اول در حوزه مهندسی برق و فناوری ارتباطات,"به گزارش گروه بازار خبرگزاری آنا از اداره کل ارتباطات شرکت ارتباطات سیار ایران، مراسم «جایزه رساله برتر سال مهندسی برق و فناوری ارتباطات» صبح امروز سه‌شنبه ۲۷ اردیبهشت ۱۴۰۱، با حضور حمید بهروزی قائم مقام همراه اول، وحید شاه منصوری رئیس مرکز تحقیق و توسعه همراه اول و جمعی از اساتید و پژوهشگران برجسته حوزه برق و مخابرات کشور در دانشگاه امیرکبیر برگزار شد.

بهروزی در این مراسم به اهمیت و جایگاه ارتباط صنعت و دانشگاه پرداخت و آن را شاهرگ حیاتی پیشرفت و توسعه دانش بنیان عنوان کرد.

قائم مقام همراه اول در ادامه، اقدامات اپراتور اول تلفن همراه در تقویت ارتباط با دانشگاه ها را از قبیل طرح حمایت از پایان نامه ها، کارآموزی، حمایت از رویدادهای علمی و پژوهشی، نوآوری باز و حمایت از نخبگان عنوان کرد.

شاه منصوری رییس مرکز تحقیق و توسعه همراه اول نیز ضمن معرفی این مرکز و جایگاه آن در ارتباط صنعت با دانشگاه، گزارشی از نخستین جایزه رساله برتر مهندسی برق و فناوری ارتباطات ارائه داد و نفرات برتر را معرفی کرد.

کمیته علمی و داوری رویداد جایزه رساله برتر مهندسی برق و فناوری ارتباطات که به همت همراه اول و با همکاری دبیرخانه کنفرانس بین المللی مهندسی برق برگزار شد، بعد از بررسی حدود ۵۰ عنوان رساله دکتری، سه رساله را به عنوان رساله های برتر این دوره انتخاب کرد.

بر این اساس، نفرات اول تا سوم به ترتیب سید محمد عظیمی ابرقویی از دانشگاه صنعتی شریف با عنوان رساله «مدلسازی و آنالیز شبکه های خوشه ای تصادفی»، مسعود رودکی لواسانی فرد از دانشگاه تهران با عنوان رساله «تحلیل، مدلسازی و کاهش اثر کاربر در آنتن های مخابرات سلولی» و همچنین حیدر کشاورز از دانشگاه شیراز با عنوان رساله «طراحی و شبیه سازی افزاره های مایکروویو فتونیکی مجتمع و مبتنی بر فیبرنوری» معرفی شدند که به ترتیب جوایز ۲۰۰ ، ۱۵۰ و ۱۰۰ میلیون ریالی به آنان اهداء شد.

همچنین دانشکده مهندسی برق دانشگاه امیرکبیر با ارسال ۸ رساله دکتری واجد شرایط، از میان ۲۰ دانشکده و مرکز تحقیقاتی شرکت کننده در این جایزه، عنوان دانشکده برتر را از آن خود کرد.

انتهای پیام/۴۱۲۹/"
63,https://www.ana.press//news/659599/%D8%A7%D8%AA%D8%B5%D8%A7%D9%84-%DB%B4%DB%B1%DB%B0-%D8%B1%D9%88%D8%B3%D8%AA%D8%A7%DB%8C-%DA%A9%D8%B4%D9%88%D8%B1-%D8%A7%D8%B2-%D8%B7%D8%B1%DB%8C%D9%82-%D9%87%D9%85%D8%B1%D8%A7%D9%87-%D8%A7%D9%88%D9%84-%D9%88-%D8%A8%D8%A7-%D8%AF%D8%B3%D8%AA%D9%88%D8%B1-%D9%88%D8%B2%DB%8C%D8%B1-%D8%A7%D8%B1%D8%AA%D8%A8%D8%A7%D8%B7%D8%A7%D8%AA,اتصال ۴۱۰ روستای کشور از طریق همراه اول و با دستور وزیر ارتباطات به شبکه ملی اطلاعات,"به گزارش گروه بازار خبرگزاری آنا از اداره کل ارتباطات شرکت ارتباطات سیار ایران، صبح امروز سه شنبه ۲۷ اردیبهشت ۱۴۰۱، همزمان با روز جهانی ارتباطات و جامعه اطلاعاتی، پروژه های ارتباطات و فناوری اطلاعات کشور با حضور عیسی زارع پور وزیر ارتباطات و فناوری اطلاعات و مدیران ارشد و راهبران حوزه ICT در محل پژوهشگاه ارتباطات و فناوری اطلاعات و به صورت برقراری ارتباط ویدئویی با چند استاندار، فرماندار و مقامات محلی و روستایی کشور به صورت نمادین برگزار شد.

در بدو شروع این بخش از مراسم، با دستور عیسی زارع پور وزیر ارتباطات و فناوری اطلاعات، نخستین سایت سمبلیک افتتاح شده در این مراسم متعلق به «همراه اول» در روستای آبرود شهرستان داورزن در استان خراسان رضوی بود.

پس از آن وزیر ارتباطات و فناوری اطلاعات طی سخنانی با بیان اینکه زندگی مردم امروز دیجیتال شده است، اظهار کرد: زیرساخت توسعه در همه بخش ها، حوزه ICT است؛ اگر دقت کنید در دو دهه گذشته شعارهای ITU هم از کلی بودن به سمت حوزه هایی آمده است که ببیند فناوری اطلاعات چه ظرفیت هایی برای بخش های جزئی و مشخص دارد.

وی افزود: مایه مسرت است که با وجود میانگین اتصال ۶۰ درصد جهانی به شبکه اطلاعاتی، امروز علاوه بر تمامی شهرها، بیش از ۸۶ درصد روستاهای ما نیز به شبکه ملی اطلاعات متصل هستند.

وزیر ارتباطات خاطر نشان کرد: محور کار ما شبکه ملی اطلاعات است و این شبکه چیزی نیست به جز شبکه ای مستقل، باکیفیت و امن که خدمات باکیفیتی روی آن به مردم عرضه می شود.

صادق عباسی شاهکوه، رئیس سازمان تنظیم مقررات و ارتباطات رادیویی نیز در این مراسم با اشاره به عزم دولت بر توسعه دسترسی به ۲۰ میلیون پورت فیبرنوری اظهار کرد: یکی از کارهای مهمی که برای انجام این پروژه بزرگ می بایست انجام می شد، تأمین منابع بود که هیأت دولت با تأمین از طریق ۸ درصد درآمد اپراتورهای سیار به مدت سه سال رأی داد.

رگولاتور ارتباطی افزود: تقسیم کار و رفع موانع از دیگر نکات مهم در اجرای این پروژه است که در نهایت زیرساختی قوی برای توسعه ۵G توسط اپراتورهای موبایل نیز خواهد بود؛ امیدواریم ظرف این بازه زمانی بتوانیم بخش قابل توجهی از کشور را به تکنولوژی نسل پنجم نیز مجهز کنیم.

لازم به ذکر است، در زمان رونمایی از پروژه های اتصال روستاها به شبکه ملی اطلاعات، علی دلگیر، مدیر کل فناوری و اطلاعات استان خراسان رضوی که در روستای مذکور آبرود حاضر بود ضمن تقدیر و تشکر از زحمات همراه اول برای توسعه بسترهای ارتباطی نوین در این استان و بخصوص روستای آبرود، اظهار کرد: امید می رود اقدامات توسعه ای انجام شده در جوار امام رضا(ع) موجب خیر و برکت باشد.

مهدی بهادری، فرماندار شهرستان داورزن نیز دیگر سخنران حاضر در روستای آبرود بود که با اتصال به صورت ویدئوکنفرانس با سالن پژوهشگاه ارتباطات و فناوری اطلاعات، از اقدامات دولت سیزدهم در زمینه توسعه ارتباطات در این بخش قدردانی کرد و گفت: امیدواریم با رونمایی های امروز و اتصال مردم به شبکه ملی اطلاعات، طعم شیرین خدمات دولت سیزدهم بیشتر به مذاق مردم بنشیند و با توجه به اینکه سالانه میزبان ۲۰ میلیون زائر هستیم، بتوانیم خدمات شایسته تری از این طریق به مردم ارائه کنیم.

گفتنی است امروز مجموعا اتصال بیش از ۶۰۰ روستا به «شبکه ملی اطلاعات» برقرار شد که بیشترین پروژه های به بهره برداری رسیده متعلق به همراه اول با «اتصال ۴۱۰ روستا به شبکه ملی اطلاعات» بود.

لازم به ذکر است، همراه اول از دی ماه ۱۴۰۰ تا امروز، در مجموع ۲۳۷ سایت تلفن همراه در ۴۱۰ روستا راه اندازی کرده و ارتقای تکنولوژی داده است.

به صورت تفکیکی ۱۸۲ سایت ارتباطی در ۳۱۵ روستای کشور توسط متخصصان فنی همراه اول با ارتقای تکنولوژی مواجه و به بالاترین نسل ارتباطی یعنی نسل ۳ و ۴ مجهز شده است.

همچنین ۵۵ سایت جدید با ترکیبی از تکنولوژی های پایه، ۳G و ۴G در ۹۵ روستای دیگر به بهره برداری رسید.

انتهای پیام/۴۱۲۹/"
64,https://www.ana.press//news/659598/%D8%B1%D8%A6%DB%8C%D8%B3%DB%8C-%D8%AC%D9%87%D8%A7%D9%86-%D8%A7%D9%85%D8%B1%D9%88%D8%B2-%D8%A8%DB%8C%D8%B4-%D8%A7%D8%B2-%D9%87%D9%85%DB%8C%D8%B4%D9%87-%D8%A8%D9%87-%D8%A7%D8%B7%D9%84%D8%A7%D8%B9-%D8%B1%D8%B3%D8%A7%D9%86%DB%8C-%D8%B5%D8%A7%D8%AF%D9%82%D8%A7%D9%86%D9%87-%D9%86%DB%8C%D8%A7%D8%B1%D9%85%D9%86%D8%AF,رئیسی: جهان امروز بیش از همیشه به اطلاع‌رسانی صادقانه نیارمند است,"به گزارش گروه سیاست خبرگزاری آنا به نقل از پایگاه اطلاع‌رسانی ریاست‌جمهوری، حجت‌الاسلام سید ابراهیم رئیسی بعد از ظهر امروز سه‌شنبه در جلسه شورای‌عالی فضای مجازی با اشاره به فرارسیدن روز جهانی ارتباطات و روابط عمومی گفت: جهان امروز بیش از همیشه به گردش آزاد اطلاعات، اطلاع‌رسانی صادقانه و صیانت فعالانه از افکار عمومی نیازمند است.

رئیس‌جمهور افزود: در روزگار تکثر فزاینده پیام‌های رسانه‌ای، پی‌ریزی ارتباط سالم و مؤثر با مردم و نخبگان دشوارتر از همیشه است و تحقق این مهم جز با بکارگیری روش‌ها و راهبردهای عالمانه در حوزه روابط عمومی امکان‌پذیر نیست.

رئیسی با تبریک روز جهانی روابط عمومی و ارتباطات به همه فعالان دغدغه‌مند این عرصه، اظهار کرد: روابط عمومی‌ها و اصحاب ارتباطات، مشعل‌داران توسعه آگاهی و جهاد تبیین در جامعه به شمار می‌روند و به همین مناسبت، از جایگاهی مهم در تحقق اقناع عمومی که پیش‌شرط توفیق نظام حکمرانی در همه عرصه‌ها است، برخوردارند.

رئیس‌جمهور با بیان اینکه ارتباط مستمر با مردم به خصوص در دولتی که داعیه عدالت‌محوری و مردمی بودن دارد، از اهمیتی بنیادین برخوردار است، اظهار کرد: تحقق این ارتباط مستمر در گروی توانمندی حرفه‌ای و ایفای نقش مسئولانه همه روابط عمومی‌های دستگاه‌های اجرایی در سراسر کشور است.

رئیسی تصریح کرد: در روزهایی که مهم‌ترین نیاز کشور احیای امید و ترمیم سرمایه اجتماعی است، مسئولیت بسیار سنگینی بر دوش همه روابط عمومی‌ها قرار دارد و لذا از درگاه خداوند متعال برای یکایک فعالان و متخصصان این عرصه در ایفای این مسئولیت مهم آرزوی توفیق مسئلت می‌کنم.

در این جلسه بررسی طرح الزامات و اقدامات کلان چهار ساله دولت برای فضای مجازی در دستور قرار گرفت و با تصویب شورای‌ عالی فضای مجازی مقرر شد رسیدگی به این موضوع به یک شورای معین واگذار شود.

انتهای پیام/۴۱۶۴/"
65,https://www.ana.press//news/659597/%D8%B9%D9%88%D8%A7%D9%85%D9%84-%D9%85%D8%AD%D8%A8%D9%88%D8%A8%DB%8C%D8%AA-%D8%A2%D9%85%D8%A8%D9%88%D9%84%D8%A7%D9%86%D8%B3-%D9%87%D9%88%D8%A7%DB%8C%DB%8C-%D8%AE%D8%B5%D9%88%D8%B5%DB%8C-%D8%AF%D8%B1-%D9%85%DB%8C%D8%A7%D9%86-%D9%85%D8%B1%D8%AF%D9%85-%DA%86%DB%8C%D8%B3%D8%AA,عوامل محبوبیت آمبولانس هوایی خصوصی در میان مردم چیست؟,"به گزارش گروه بازار خبرگزاری آنا، اعزام آمبولانس خصوصی برای انتقال بیماران از منزل به بیمارستان یا بالعکس به درخواست تماس گیرنده با شماره آمبولانس، انجام می شود. قرار گرفتن در شرایط سخت و موقعیت های اضطراری موجب می شود تا با مشکلاتی برای انتقال بیماران به مقصد مورد نظر مواجه شده باشید.

چه هنگام بکارگیری آمبولانس های خصوصی زمینی یا آمبولانس هوایی بهترین گزینه پیش رو می باشد؟

آمبولانس خصوصی در زمان هایی که همراهان بیمار وسیله نقلیه مناسب برای انتقال بیماران نداشته باشند بسیار موثر و مفید خواهد بود. انتقال راحت بیماران در مسیر از اهمیت بالایی برخوردار است زیرا برخی بیماران باید همراه با تجهیزات پزشکی مورد نیاز و ویژه ای منقل شوند.

آمبولانس خصوصی با استقبال زیادی از طرف مردم روبرو شده است. این را می توان از افزایش تماس مردم با شماره آمبولانس متوجه شد. در ادامه به برخی از علل آن می پردازیم:

از آنجایی که آمبولانس خصوصی نیز همانند آمبولانس های دولتی هیچ محدودیتی ندارد لذا در تمام نقاط شهری و حتی بین شهری امکان تردد برای آنها امکان پذیر است.

آمبولانس خصوصی بیماران را به مراکز درمانی خصوصی که از قبل توسط همراهان بیمار تعیین شده، منتقل می نماید. اما آمبولانس های دولتی، بیمار را به نزدیکترین مرکز درمانی انتقال می دهند. از اینرو برا انتقال بیمار به مراکز مورد نظر همراهان باید توسط شماره آمبولانس از آمبولانس خصوصی استفاده نمایید.

برای درخواست آمبولانس خصوصی هیچ محدودیت زمانی وجود ندارد و در تمام ساعات شبانه روز حتی روزهای تعطیل می توان از آن بهره برد.

در آمبولانس خصوصی کادر پزشکی برای بیمارانی که دچار ایست قلبی یا حمله قلبی شده اند همراه با مراقبت و امکانات ویژه مهیا است و تا زمان رسیدن به مراکز درمانی شامل مراقبت های ویژه خواهند بود.

چه وضعیت و موقعی نیازمند تماس با شماره آمبولانس خصوصی است؟

به چند مورد از آنها اشاره می کنیم:

چنانچه در قفسه سینه درد شدیدی را احساس می کنید و این درد بیش از چند دقیقه ادامه پیدا کند. آمبولانس های خصوصی دارای تجهیزاتی است که به شما تا رسیدن به مراکز درمانی کمک می کند.

چنانچه دچار تنگی نفس شده و نفس کشیدن برایتان سخت شده، بطوری که در قفسه سینه احساس درد دارید، حتما با شماره آمبولانس تماس بگیرید. در این موقع احتمال حمله قلبی یا لخته شدن خون در ریه وجود دارد که بسیار خطرناک خواهد بود.

در صورتی که فرد دچار کم بینی، تاری دید یا از دست دادن بینایی شود نیز باید با آمبولانس خصوصی تماس بگیرند. در چنین موقعیتی احتمال سکته مغزی با این علائم مشاهده شده است.

اگر دچار سوختگی های درجه دو و سه شده اید حتما با آمبولانس تماس بگیرید. سوختگی های بالای ۸ سانتی متر و مشاهده تاول و لکه لکه شدن پوست از نوع سوختگی هایی است که نیازمند تماس با آمبولانس برای اعزام به بیمارستان می باشد.

اگر سر فرد با جایی برخورد کرده و دچار تشنج، بیهوشی یا سردرد شدیدی شده، لازم و ضروری است تا به سرعت با آمبولانس تماس بگیرید.

اگر قسمتی از بدن دچار بریدگی شده که منجر به خونریزی زیادی شده است و بند نمی آید نیاز فوری به آمبولانس وجود دارد.

درد شکم، تورم و درد در بیضه، تب بالا، دیابت، شکستگی استخوان تشنج، خونریزی در دوران بارداری، آپاندیس و غیره همگی نیازمند تماس با شماره آمبولانس های خصوصی و آمبولانس هوایی اگر در منطقه صعب العبور و دور افتاده ای هستید می باشند.

از شما دعوت میکنیم به مطالعه مطلب "" بررسی دلایل استقبال مردم از شماره آمبولانس خصوصی هوایی "" برای شناخت موارد بیشتر، در این محتوا به طور خلاصه سعی میکنیم نکته های مهم تر را بیان کنیم.

خوبی ها و بدی های استفاده از خدمات مراکز اورژانس خصوصی

اولین موردی که می بایست درباره ی اورژانس خصوصی ذکر گردد این است که فارغ از محل جغرافیای وجود این آمبولانس ها در هر نقطه از کشور الزامی است و برای ارائه ی خدمات به افراد باید مقدمات حضور چنین آمبولانس های در تمام نقاط کشور به وجود بیاید تا افراد بتوانند از مزیت های بسیار خارق العاده ی این آمبولانس ها استفاده کنند.

یکی از بزرگ ترین مزیت های آمبولانس خصوصی در تهران این است که انتقال بیمار کاملا به موقع صورت می گیرد. مورد دیگری که می بایست در ارتباط با خوبی های آمبولانس خصوصی ذکر گردد تجهیزات این آمبولانس است. تجهیزات آمبولانس فوق به گونه است که می توان به آن یک بیمارستان کوچک گفت. برخورداری از دستگاه های ICU و NICU از جمله تجهیزات بسیار پیشرفته ی این آمبولانس می باشد.

در کنار موارد فوق باید به کیفیت خدمات ارائه شده توسط کادر این اورژانس ها هم اشاره کرد. خدماتی که توسط کادر متخصص آمبولانس خصوصی به افراد ارائه می گردد با کیفیت بوده و سبب خاطر جمعی و افزایش آرامش افراد می گردد.

همچنین باید گفت که در قبال این خدمات آمبولانس های خصوصی هزینه های بسیار معقولی را از افراد دریافت می کنند. ارائه ی چنین خدماتی به هیچ عنوان دارای قیمت نمی باشد چرا که بحث جان افراد در میان است. افراد باید در نظر داشته باشند که دریافت هزینه های بالا به معنی ارائه ی خدمات با کیفیت نمی باشد.

چه چیزی باعث تمایل مردم به استفاده از آمبولانس هوایی خصوصی شده است؟

آمبولانس هوایی مجهز به کلیه تجهیزات ویژه دائمی می باشد. از اینرو در زمان حمل بیماران در مسافت های بین شهری و حتی خارج از کشور به راحتی و با اطمینان خاطر می توان از آنها بهره برد.

انتقال بیمارانی با حالت وخیم توسط آمبولانس خصوصی هوایی به مراکز درمانی با سرعت بالا، مدت زمان کم و ایمنی کامل از ویژگی های منحصر به فردی است که در این روش امکان پذیر است و امروزه کاربردهای زیادی دارد.

بالگردهایی که این روزها به عنوان آمبولانس هوایی مورد استفاده قرار می گیرند، دارای ظرفیت های بالایی نسبت به دیگر آمبولانس ها هستند. از اینرو ظرفیت بالایی برای انتقال بیماران به مراکز درمانی را در کوتاهترین زمان ممکن در اختیار دارد. این اتفاق در زمان وقوع تصادفات و حادثه هایی که چندین مجروح نیاز به انتقال همزمان دارند بسیار مفید و اثرگذار خواهد بود و جان افراد زیادی نجات خواهد یافت.

همچنین امکان حضور همراهان بیمار در آمبولانس هوایی با توجه به ظرفیت موجود قابل هماهنگی و انجام می باشد.

در زمان انتقال بیماران توسط آمبولانس های خصوصی، کلیه فوریت های پزشکی، تجهیزات ICU و CCU و غیره در شرایط اضطراری برای بیماران انجام می شود. با توجه به خدمات رسانی مطلوب و پیشرفته، بیمار با شرایط بهتری به مراکز درمانی منتقل می شود.

هزینه انتقال با آمبولانس هوایی با توجه به مسافت طی شده، تجهیزات، فوریت های پزشکی و شرایط لجستیکی توسط کارشناسان ارزیابی و اعلام می شود. اما باید خاطر نشان کرد که هیچ هزینه ای برای نجات جان انسانها زیاد نیست. پس در تماس با شماره آمبولانس هیچ کوتاهی نکنید.

انتهای پیام/۴۱۲۹/"
66,https://www.ana.press//news/659595/%D8%B3%D8%A7%DB%8C%D9%87-%D8%AA%D8%B1%D8%B3-%D9%87%D9%85%DA%86%D9%86%D8%A7%D9%86-%D8%A8%D8%B1-%D8%A8%D8%A7%D8%B2%D8%A7%D8%B1-%D8%A7%D8%B1%D8%B2%D9%87%D8%A7%DB%8C-%D8%AF%DB%8C%D8%AC%DB%8C%D8%AA%D8%A7%D9%84-%D8%AD%DA%A9%D9%85%D9%81%D8%B1%D9%85%D8%A7%D8%B3%D8%AA,سایه ترس همچنان بر بازار ارزهای دیجیتال حکمفرماست,"به گزارش گروه اقتصاد خبرگزاری آنا، بازار ارزهای دیجیتال همچنان در ترس سقوط‌های پی‌درپی به سر می‌برد. هرچند به لطف فروکش شدن نگرانی‌های اروپا در قطع گاز روسیه امروز وضعیت بسیار بهتر است و بیت کوین هم با رشد ۳ درصدی، در حدود ۳۰۶۰۰ دلار معامله شد اما هنوز بازدهی هفتگی بیت کوین منفی است و افت حدود ۳ درصدی را نشان می‌دهد.

ارزش معاملات بیت کوین طی شبانه‌روز اخیر بیش از ۳۰ میلیارد دلار بوده و ارزش بازار آن هم به ۵۸۳ میلیارد دلار رسیده است.

با وجود بهبود نسبی معاملات در یکی دو روز گذشته، اما هنوز ترس شدیدی بر بازار حاکم است و شاخص ترس و طمع، عدد ۸ را نشان می‌دهد. این شاخص که می‌تواند بین اعداد یک الی ۱۰۰ نوسان کند، به‌ندرت به اعداد تک‌رقمی می‌رسد اما فعلاً با وجود رشد سه درصدی بیت کوین، شاخص ترس و طمع عدد ۸ را نمایش می‌دهد که نشان‌دهنده معاملات محتاطانه معامله گران و ترس شدید آن‌ها از آینده قیمت‌هاست.

اتریوم امروز مثبت است. بیش از ۳ درصد رشد کرده و هم‌اکنون حوالی قیمت ۲۰۸۰ دلار معامله می‌شود. اما نکته مهم اینجاست که در مقیاس هفتگی، افت ۱۲ درصدی اتریوم را شاهد هستیم که عدد بزرگ‌تری نسبت به افت بیت کوین است.

به‌طورکلی در ریزش اخیر بازار، اتریوم بیشتر از بیت کوین افت کرد و در شرایطی که بیت کوین حدود ۲۸ درصد طی یک ماه افت کرده بود، اتریوم در همین مدت‌زمانی به افت ۳۵ درصدی رسیده بود که عدد قابل توجهی است.

انتهای پیام/۴۱۲۹/"
67,https://www.ana.press//news/659596/%D8%A7%D9%82%D8%A7%D9%85%D9%87-%D9%86%D9%85%D8%A7%D8%B2-%D9%85%DB%8C%D8%AA-%D8%A8%D8%B1-%D9%BE%DB%8C%DA%A9%D8%B1-%D8%AD%D8%AC%D8%AA-%D8%A7%D9%84%D8%A7%D8%B3%D9%84%D8%A7%D9%85-%D9%81%D8%A7%D8%B7%D9%85%DB%8C-%D9%86%DB%8C%D8%A7-%D8%AA%D9%88%D8%B3%D8%B7-%D8%B1%D9%87%D8%A8%D8%B1-%D9%85%D8%B9%D8%B8%D9%85-%D8%A7%D9%86%D9%82%D9%84%D8%A7%D8%A8,اقامه نماز میت بر پیکر حجت‌الاسلام فاطمی‌نیا توسط رهبر معظم انقلاب,"به گزارش گروه سیاست خبرگزاری آنا، حضرت آیت‌الله خامنه‌ای شامگاه دوشنبه (۱۴۰۱/۰۲/۲۶) با حضور در کنار پیکر مرحوم حجت‌الاسلام والمسلمین حاج سیّدعبدالله فاطمی‌نیا ضمن قرائت فاتحه، بر آن عالمِ واعظ نماز میت اقامه کردند. در این مراسم جمعی از نزدیکان و بستگان مرحوم حجت‌الاسلام والمسلمین فاطمی‌نیا نیز حضور داشتند.

حجت‌الاسلام والمسلمین حاج سیّدعبدالله فاطمی‌نیا، از وعّاظ خوش‌بیان، محقّقان و مورخان اسلامی و اساتید برجسته اخلاق تهران بود که پس از طی یک دوره بیماری دوشنبه ۲۶ اردیبهشت ۱۴۰۱ به لقاءالله پیوست.

رهبر معظم انقلاب اسلامی در روز گذشته نیز طی پیامی با تسلیت ارتحال حجت‌الاسلام والمسلمین فاطمی‌نیا، اطلاعات گسترده و بیان جذاب و لحن شیرین این عالمِ واعظِ درس‌آموز را منبعی پر فیض برای جمع زیادی از جوانان و راهجویان دانستند و از خداوند متعال رحمت و غفران و پاداش وافر برای ایشان مسئلت کردند.

انتهای پیام/۴۱۶۴/"
68,https://www.ana.press//news/659553/%D8%A7%D8%B2-%D8%A7%D8%B1%D8%AA%D9%82%D8%A7%DB%8C-%D9%85%D8%B4%D8%A7%D8%B1%DA%A9%D8%AA-%D8%AF%D8%A7%D9%86%D8%B4%DA%AF%D8%A7%D9%87%DB%8C%D8%A7%D9%86-%D8%AF%D8%B1-%D9%81%D8%B9%D8%A7%D9%84%DB%8C%D8%AA-%D9%87%D8%A7%DB%8C-%D9%81%D8%B1%D9%87%D9%86%DA%AF%DB%8C-%D8%AA%D8%A7-%D8%AA%D8%AD%D9%82%D9%82-%D8%AF%D8%A7%D9%86%D8%B4%DA%AF%D8%A7%D9%87,از ارتقای مشارکت دانشگاهیان در فعالیت‌های فرهنگی تا تحقق دانشگاه نوآور,"به گزارش خبرنگار گروه دانشگاه خبرگزاری آنا، در نشست دو روزه معاونین فرهنگی دانشگاه‌های کشور در وزارت علوم، کمیسیون‌های مختلفی به‌منظور بررسی مشکلات دانشگاه‌ها تشکیل شد که امروز روسای هر کمیسیون در حضور محمدعلی زلفی‌گل، وزیر علوم به بیان نکات کمیسیون‌های خود پرداختند.

کمیسیون گفتمان‌سازی بیانیه گام دوم انقلاب اسلامی و شعار سال «دانشگاه آینده انقلاب اسلامی»

محمود بابائی، رئیس کمیسیون گفتمان‌سازی بیان کرد: در جلسه ما با معاونان فرهنگی دانشگاه‌ها بحث به روش گفتمان‌سازی، دال مرکزی بیانیه گام دوم و تمدن‌سازی مورد توجه قرار گرفت. در گفتمان‌سازی بر چگونگی گفت‌وگو و تبیین مسائل تمرکز شد و در دال مرکزی بیانیه گام دوم اهداف ما شکست حصر رسانه‌ای و توجه به امیدآفرینی بود.

وی ادامه داد: فهم گفتمان‌سازی، دال مرکزی بیانیه گام دوم و تمدن‌سازی در خلأ شکل نمی‌گیرد و به فضا نیاز دارد برای تحقق این امر باید گسترش کرسی‌های آزاداندیشی، تولید محتوا، مسئله‌یابی، حل مسئله و استفاده از تکنولوژی روز گسترش پیدا کند و راهکارهای این جلسه شامل شکست حصر رسانه‌ای، تمدن‌سازی، توجه به امیدآفرینی و دانشگاه الهام‌بخش می‌شود.

کمیسیون مسئولیت اجتماعی دانشگاهیان «دانشگاه مسئول و نوآور»

محسن رفیعیان، رئیس کمیسیون مسئولیت اجتماعی با بیان اینکه در حال حاضر کشور با مشکلات متعددی روبه‌رو است، گفت: گروه‌های دانشجویی باید نسبت به مسائل جامعه مسئولیت‌پذیری باشند و با حساسیت پا به عرصه بگذارند. ارتقا توان برای شناسایی و رفع مسئله از وظایف ما است که باید در قالب رویدادهای تعاملی حل شود که ساماندهی اقدامات تعاملی دانشجویان نیازمند حرکت جهادگونه معاونان اجتماعی است.

وی بیان کرد: باید فعالیت‌ها به شکلی تنظیم شود که دانشجویان به‌صورت داوطلب فعالیت کنند و موجب کاهش آسیب‌ شود. راهبری این ساختار باید ایجاد شود و در این راستا اساتید ملزم به فعالیت در این برنامه‌ها شوند.

رئیس کمیسیون مسئولیت اجتماعی اظهار کرد: گفتمان‌سازی و مطالبه‌گری در جامعه دانشجویی شکل گرفته است اما اساتید نیز باید در این مسیر قرار گیرند، از ابزارهای رسمی رسانه‌ای بهره ببرند و در قلمروهای اختصاصی فضای مجازی فعالیت کنند.

کمیسیون مدیریت آسیب‌های اجتماعی «دانشگاه سالم»

غلامرضا خوش‌فر، رئیس کمیسیون مدیریت آسیب‌های اجتماعی با بیان اینکه فعالیت‌های فرهنگی باید جنبه عملیاتی به خود بگیرند، عنوان کرد: عوامل بروز آسیب‌های اجتماعی باید از سنین کودکی مورد توجه قرار گیرد بنابراین باید رویکرد آموزش و پرورش اصلاح شود و توجه به مسائل تربیتی دانش‌آموزان در اولویت باشد. از سوی دیگر پوشش نامناسب، عدم رعایت هنجارها و روابط خارج از چارچوب، اعتیاد، فضای مجازی، خودکشی، فقر و تنگدستی دانشجویان در شرایط جدید اقتصادی بر آسیب اجتماعی بسیار تأثیرگذار است که باید در مقابله با آن‌ها حمایت‌های لازم مادی و معنوی صورت گیرد.

وی اضافه کرد: در این راستا نقش مراکز مشاوره بسیار مهم است و از سوی دیگر باید ارائه درس مهارت زندگی در ترم اول دانشگاه‌ها الزامی و مورد تاکید باشد. آموزش، ارتباط موثر استادان و یاوران علمی، اختصاص امتیاز فرهنگی برای جلب مشارکت داوطلبانه استادان در فعالیت‌های فرهنگی نیز می‌تواند در راستای تحقق دانشگاه سالم موثر باشد.

کمیسیون خانواده و جوانی جمعیت «دانشگاه دوستیار خانواده»

ابوالفضل حاتمی، رئیس کمیسیون خانواده و جوانی جمعیت خاطرنشان کرد: خانواده عامل انتقال فرهنگ است اگر به این مهم توجه نشود جامعه سالمی نخواهیم داشت. در سال‌های اخیر تمرکز ویژه دشمن بر نابودی بنیان خانواده و از بین بردن ارزش‌های فرهنگی بوده است بنابراین اگر دروازه‌بانی درستی در دانشگاه‌ها صورت نگیرید شاهد عواقب جبران‌ناپذیری خواهیم بود.

رئیس کمیسیون خانواده و جوانی جمعیت بیان کرد: از دیگر مواردی که در این کمیسیون مورد بررسی قرار گرفت ایجاد ساختار اجرایی و شبکه‌سازی بود به این معنا که باید مسئولان فرهنگی توان ارتباط‌گیری بسیار بالایی با دانشجویان داشته باشند. از دیگر دغدغه دانشجویان می‌توان به تفکر آن‌ها در زمینه تعارض بین پیشرفت فردی، تحصیل و فرزندآوری و ازدواج اشاره کرد که باید تغییر این نگرش در دستور کار قرار گیرد.

حاتمی در بیان عوامل موثر بر جوانی جمعیت گفت: تدوین سیاست‌هایی در دانشگاه با موضوع خانواده، تشویق مدیران فعال، لحاظ کردن نقش استاد در این زمینه، اصلاح آیین‌نامه‌های ارتقای اساتید در راستای تحکیم ازدواج و خانواده و تشکیل کارگروه یا اتاق فکری در وزارتخانه می‌تواند برای سیل به تحقق جوانی جمعیت بسیار موثر باشد.

کمیسیون تحلیل وضعیت فرهنگی دانشگاه‌های ستادی

سلیمان عباسی، رئیس کمیسیون تحلیل وضعیت فرهنگی دانشگاه‌های ستادی عنوان کرد: برخی دانشگاه‌ها همچون دانشگاه تربیت معلم، پیام‌نور، جامع علمی کاربردی و فنی‌وحرفه‌ای، ۲۶ درصد دانشجویان را به خود اختصاص داده‌اند و با پراکندگی جغرافیایی در سراسر کشور می‌توانند در راستای تولید دانش‌بنیان نقش‌آفرینی کنند.

وی به بیان راهکارهایی در زمینه رفع مشکلات فرهنگی پرداخت همچون فعال‌سازی دبیرخانه در دو سطح معاونین و مدیران، توجه به ظرفیت‌های خاص، برگزاری برنامه‌های هدفمند، برگزاری جلسات منظم با مسئولان، رصد هوشمند برنامه‌های فرهنگی و تدوین سازوکار مشخص برای نظارت بر هزینه‌کرد بودجه دانشگاه‌ها، توجه ویژه به شعار سال و تلاش برای تحقق آن، ارج‌گذاری به فعالیت‌های دانشجویی، صدور کارنامه فرهنگی برای اساتید، دانشجویان و اعضای هیئت علمی و در نظر گرفتن ارتقا برای اساتیدی که در مسیر فرهنگی فعالیت می‌کنند.

کمیسیون ارتقا فعالیت‌های دینی، قرآنی و انقلابی

هادی بهرامی‌احسان، رئیس کمیسیون ارتقا فعالیت‌های دینی و معاون فرهنگی دانشگاه تهران با بیان اینکه حیات بشر در حال تحول و تغییرات بزرگی در حال وقوع است، گفت: در دوسال اخیر فضای مجازی و اسیر شدن دانشجویان در خانه به‌دلیل کرونا تاثیر به‌سزایی در دانشجویان گذاشته است که منجربه اختشاشات هویتی می‌شود که باید حوزه فرهنگی دانشگاه‌ها در زمینه تقویت روحیه انقلابی و فعالیت‌های قرآنی دانشجویان اقدامات مستمری داشته باشند.

وی به بیان راهکارهایی که در این کمیسیون مورد بررسی قرار گرفت اشاره کرد و افزود: راهبردهای متعددی برای جلوگیری از هویت‌زدایی دانشجویان و تقویت فعالیت‌های دینی وجود دارد که می‌توان به ضرورت تعریف فعالیت‌های قرآنی در نهاد نمایندگی مقام معظم رهبری در دانشگاه‌ها و وزارت علوم، تشکیل شورای مشورتی در سطح ستاد و استان، ابلاغ شیوه‌نامه چگونگی فعالیت‌ قرآنی دانشگاه‌ها، بهره‌گیری از روش‌های ترکیبی در فعالیت‌های قرآنی، بازتعریف روش‌های جدید قرآن در بطن زندگی، تاکید ستاد بر فعالیت‌های قرآنی، تدوین مقررات لازم و ایجاد بسترهایی برای ایجاد مشوق در بین استادان و دانشجویان، آموزش کارکنان، تغییر رویکرد از تبلیع به تربیت و توجه به جزئیات، محوریت قراردادن فعالیت‌ها بر پایه انس با قرآن و معارف اهل‌بیت اشاره کرد.

کمیسیون ساختار تشکیلات و بودجه فرهنگی

ابوالفضل غفاری، رئیس کمیسیون ساختار تشکیلات و بودجه فرهنگی با اشاره به اینکه ساختار معاونت‌های فرهنگی در برخی دانشگاه‌ها ادغام شده است، عنوان کرد: پیشنهاد می‌شود پس از بررسی نتایج ادغام و تفکیک، به‌دلیل اهمیت فعالیت‌های فرهنگی قانون مجزا شدن این معاونت صادر شود و به اهمیت ارتقا فرهنگ دانشجویان و شخصیت معاون فرهنگی نیز توجه شود.

وی در بیان راهکارهای این کمیسیون برای هدفمند کردن تشکیلات و بودجه‌های فرهنگی گفت: انتقال مدیریت دانشجویی به اداری مالی برای کاستن از بار معاونت فرهنگی‌، ارزیابی میدانی از فعالیت فرهنگی دانشگاه‌ها و تخصیص بودجه مناسب، پیگیری ویژه برای اختصاص بودجه فرهنگی به دانشگاه‌ها، شناسایی بودجه‌های سرگردان در نهادها و سازمان‌ها توسط گروه‌های فعال فرهنگی و اختصاص آن به فعالیت‌های فرهنگی دانشگاه‌ها.

کمیسیون ارتقا مشارکت دانشگاهیان در فعالیت‌های فرهنگی و اجتماعی

علی حفیظی، رئیس کمیسیون ارتقا مشارکت دانشگاهیان در فعالیت‌های فرهنگی با بیان اینکه دانشگاه‌ها از رسالت خود فاصله گرفته‌اند، اظهار کرد: روسای دانشگاه‌ها موظف هستند از اساتید و اعضای هیئت علمی در راستای ارتقای فعالیت‌های فرهنگی بهره گیرند.

وی خاطرنشان کرد: تغییر ذائقه دانشجویان منجر به کاهش جامعه‌پذیری آن‌ها و کاهش کیفیت و کمیت اعضای فعال فرهنگی و سیاسی شده است که باید به‌طور ویژه در این زمینه برنامه‌ریزی‌های لازم صورت گیرد.

حفیظی اضافه کرد: برای ارتقا مشارکت‌های فرهنگی میتوان به مواردی اشاره کرد همچون تعریف و تشکیل نهاد برای هر سلیقه، ارتقا ارتباط دانشجویان و اساتید، حمایت از فعالان فرهنگی، برگزاری برنامه‌های فرهنگی میدانی و مشارکتی، برنامه‌ریزی برای اشتغال‌آفرینی، گسترش مشاوره‌های دینی، روحی روانی، بازتعریف اجرای فعالیت‌های فرهنگی به‌منظور هویت‌بخشی دینی و ملی، ارتقا امید و انگیزه، تقویت و حمایت از برنامه‌های گفت‌وگومحور و کرسی‌های آزاداندیشی، تبیین وظایف فرهنگی، آموزش فرهنگی اساتید به‌صورت هدفمند و غیره.

کمیسیون فضای مجازی و رسانه «جهاد تبیین»

علیرضا طالب‌پور، رئیس کمیسون فضای مجازی با اشاره به فرصت‌های استثنایی که از طرف وزارت علوم ایجاد شده است، گفت: گفت‌وگوهایی با رسانه ملی صورت گرفته که شرکت‌های دانش‌بنیان بتوانند از طریق صداوسیما فعالیت‌های خود را ارائه دهند.

وی بیان کرد: فضایی که برای فعالیت‌های زیرساختی در حوزه جهاد تبیین در نظر گرفته‌ایم فضای مجازی است که اگر اداره کل فضای مجازی تاسیس شود با تمرکز بهتری می‌توان به فعالیت‌های مجازی و جهاد تبیین پرداخت. هم‌افزایی دانشگاه‌ها و ایجاد زیرساخت‌های لازم برای تولید محتوا نیز می‌تواند در این زمینه بسیار موثر باشد.

رئیس کمیسون فضای مجازی ادامه داد: همچنین با برگزاری جشنواره‌های متعدد، ارتقا فعالیت تشکل‌ها و کانون‌ها، مشارکت دانشگاه‌ها در تولید محتوا، بهره‌مندی همه دانشجویان از امکانات موجود و غیره می‌توان به نتایج مطلوب دست یافت.

کمیسیون ارتقاء مشارکت‌های سیاسی «تشکل‌ها، نشریات و غیره»

حامد ملاداودی، رئیس کمیسیون ارتقاء مشارکت‌های سیاسی با اشاره به اینکه در این کمیسیون رویکردها و راهبردهای مدیریتی، چالش‌ها و راهکارها را مورد بررسی قرار داده‌ایم، اظهار کرد: باید آیین‌نامه‌ای به دانشگاه‌ها ابلاغ شود که در آن بر ایجاد فضای پرنشاط سیاسی تاکید و برروی تقویت تحلیل و بینش سیاسی دانشجویان در چارچوب قانون کار شود.

وی بیان کرد: باید از فضای قانون‌مند تشکل‌ها حمایت و به این نکته توجه شود که تشکل‌ها در کاهش ناهنجاری‌ها بسیار موثر هستند.

رئیس کمیسیون ارتقای مشارکت‌های سیاسی با اشاره به آسیب‌های دوران کرونا گفت: آموزش‌های مجازی و دور بودن از فضای دانشگاه موجب به‌وجود آمدن یک انقطاع نسلی بین دانشجویان و شکل نگرفتن فضایی برای انتقال تجارب شد که نتایجی همچون ضعف‌های فکری، بنیادی و مطالعاتی دانشجویان، سلیقه‌ای عمل کردن را به همراه داشت.

ملاداودی در پایان خاطرنشان کرد: راهکارهایی برای ارتقای مشارکت‌های سیاسی دانشگاهیان در این کمیسون مطرح شد که می‌توان به حمایت مالی، قانونی و حقوقی از فعالیت‌ها، توانمندسازی تشکل‌ها و مدیران، اقناع‌سازی روسا در زمینه لزوم تقویت فعالیت‌های سیاسی و تشکلی، افزایش کرسی‌های آزاداندیشی و حضور مسئولین کشوری در این کرسی‌ها، برگزاری جلسات مباحثه با وزیر علوم و غیره اشاره کرد.

انتهای پیام/۱۰۴/"
69,https://www.ana.press//news/659593/%DA%AF%D9%81%D8%AA%DA%AF%D9%88%DB%8C-%D9%81%D8%AF%D8%B1%D8%A7%D8%B3%DB%8C%D9%88%D9%86-%D8%AC%D9%87%D8%A7%D9%86%DB%8C-%D9%88%D8%A7%D9%84%DB%8C%D8%A8%D8%A7%D9%84-%D8%A8%D8%A7-%D8%AF%D8%A7%D9%88%D8%B1%D8%B2%D9%86%DB%8C-%D8%AF%D8%B1%D8%AE%D8%B5%D9%88%D8%B5-%D9%85%D8%B3%DB%8C%D8%B1-%D8%AA%D9%88%D8%B3%D8%B9%D9%87-%D9%88%D8%A7%D9%84%DB%8C%D8%A8%D8%A7%D9%84,گفتگوی فدراسیون جهانی والیبال با داورزنی درخصوص مسیر توسعه والیبال ایران,"به گزارش گروه ورزش خبرگزاری آنا به نقل از روابط عمومی فدراسیون والیبال؛ فدراسیون جهانی والیبال (FIVB) در اقدامی کم‌سابقه به سراغ یکی از رؤسای فدراسیون‌های عضو رفت و در گفت‌وگویی با وی به بررسی مسیر رشد و توسعه والیبال کشورمان پرداخت.

FIVB در این گزارش از محمدرضا داورزنی رئیس فدراسیون والیبال ایران به عنوان یکی از روسای ۱۰ تیم برتر والیبال دنیا یاد کرد و در خصوص راهی که والیبال ایران در این سال‌ها پیموده با داورزنی به گفت‌وگو پرداخت.

متن کامل این گفت‌وگو به شرح زیر است:

* تیم ملی والیبال مردان ایران جزو ۱۰ تیم برتر جهان است. ممکن است لطفا در مورد مسیر توسعه تیم از ابتدا به ما بگویید؟

من از سال ۱۳۸۵ رئیس فدراسیون والیبال ایران هستم و در ۴۱ سال گذشته در سمت های مختلف ورزشی فعالیت داشته‌ام. باعث افتخار و خرسندی من است که دانش، تجربه و تخصص خود را برای توسعه و ترویج ورزش محبوبم در ایران به والیبال بیاورم. در سال ۲۰۰۶، تیم ملی مردان ایران در رده‌بندی بزرگسالان آسیا در رده پنجم قرار گرفت و بهترین نتیجه این تیم مدال نقره بازی‌های آسیایی ۲۰۰۲ بوسان کره جنوبی بود. در آن زمان ما در رتبه بندی جهانی ۲۶-۲۷ پس از کشورهای آسیایی مانند ژاپن، چین و کره بودیم. من در مقام خود به عنوان رئیس فدراسیون با تعیین چهار هدف استراتژیک استارت زدم که شامل راهیابی به بازی های المپیک، کسب مدال طلا در مسابقات قهرمانی آسیا و همچنین پیوستن به لیگ جهانی و قرارگیری در میان تیم‌های برتر جهان در مسابقات قهرمانی جهان بود. دستیابی به این موارد، سه برنامه چهار ساله تعریف کردیم.

برای پیروز شدن در زمین بازی ۶ سال تلاش و برنامه ریزی از سال ۲۰۰۶ تا ۲۰۱۲ انجام شد و طول کشید تا بتوانیم برای اولین بار در تاریخ به لیگ جهانی بپیوندیم. نقش خولیو ولاسکو، مربی سرشناس والیبال آرژانتینی، در این مسیر رو به موفقیت مهم بود. او نه تنها به ما کمک کرد تا در لیگ جهانی حضور پیدا کنیم، بلکه ذهنیت بازیکنان ایران را نیز ارتقا داد و کمک کرد تا در آسیا پیشگام شویم. از آن زمان، همچنان به استخدام مربیان والیبال در کلاس جهانی و با تجربه برای پیوستن به تیم خود، از جمله کواچ، لوزانو، کولاکوویچ و آلکنو ادامه دادیم.

من معتقدم سال ۲۰۱۲ سال عطفی برای والیبال ایران بود، زیرا در این سال رشد ما افزایش یافت. اگرچه نتوانستیم به بازی‌های المپیک ۲۰۱۲ لندن راه پیدا کنیم اما در سال ۲۰۱۶، اولین حضور در المپیک ریو در والیبال ایران پس از ۵۲ سال به وقوع پیوست که توانستیم سهمیه حضور در این مسابقات را پیدا کنیم. ما صبور بودیم و طبق برنامه راهبردی خود در چشم‌انداز والیبال کشور به تدریج جلو رفتیم و موفق شدیم.

در این بین خارج از گود نیز سخت کار کردیم تا در جهات مختلف پیشرفت کنیم. قبل از سال ۱۳۸۵ تمام بودجه والیبال از دولت تامین می‌شد. بنابرین روی محتوای خوب تمرکز کردیم تا بتوانیم حامیان بیشتری جذب کنیم و خوشحالم که امروز به بودجه دولتی وابسته نیستیم. و البته با قوی‌تر شدن تیم ملی و پیروزی در برخی بازی‌ها مقابل حریفان درجه یک و برخی از تیم‌های مطرح دنیا – مانند برزیل، لهستان، فرانسه و روسیه – علاقه و انتظارات هواداران خود را افزایش دادیم! والیبال در ایران رشد کرد و طرفداران آن هم افزایش یافت.

به دنبال این رشد، بخش‌های خصوصی بسیاری علاقه‌مند به تشکیل باشگاه‌های والیبال خود و شرکت در لیگ محلی ایران شدند. آنها به وضوح می بینند که در ایران چند نفر به والیبال علاقه دارند و دوست دارند بازی‌ها را تماشا کنند. اکثر باشگاه‌ها در حال حاضر با بخش خصوصی قرارداد اسپانسر دارند و علاقه و کیفیت لیگ ایران نیز افزایش یافته است.

* ایران به طور مرتب میزبان مسابقات والیبال در رده‌های مختلف سنی است، دلیل این امر چیست ؟

مشخص است که بین تیم بزرگسالان و دیگر تیم‌های ملی در رده های سنی مختلف ارتباط زیادی وجود دارد. برای ایجاد یک تیم ملی بزرگسال خوب بهتر است از سطح جوانان هم از نظر شرکت در مسابقه و هم از نظر میزبانی شروع کرد. ما نقاط ضعف خود را از سطح زیرگروه‌ها شناسایی و در جهت رفع آن برآمدیم.

این رویکرد نتایجی همچون سه قهرمانی جهان در گروه پسران شامل ۲۰۰۷ مکزیک، ۲۰۱۷ بحرین و همچنین مسابقات زیر ۲۱ سال والیبال مردان ۲۰۱۹ در بحرین را به همراه داشت. استعدادیابی برای تیم ملی کشورمان را از رده نوجوانان شروع و تا بزرگسالان ادامه دادیم، زیرا همیشه به آینده نگاه می کنیم. برای مثال زمانی که در المپیک حضور پیدا کردیم به فکر نسل بعدی بازیکنان بودیم تا آنها را برای چرخه های المپیک های بعدی هم آماده کنیم. این استراتژی والیبال ایران است که به بار هم نشست، چون همان‌طور که میدانید بسیاری از بازیکنان سطح بزرگسال ایران از رده های پایه شروع به کار کردند.

این روند هیچ موقع به پایان نمی رسد و همیشه به دنبال استعدادهای آینده هستیم. بازی والیبال همچون سطح بازیکنان و پارامترهای فیزیکی آنها دائما در حال تغییر است پس باید که همیشه پیشرفت کنید و به دنبال بازیکنان جدید باشید. باید بگویم که موفقیت های والیبال ایران بر اساس این رویکرد است. فدراسیون والیبال ایران به عنوان یکی از پیشگامان اجرای این رویکرد همیشه به دنبال ارتقای سطح بازیکنان، مربیان و داوران است. این رویکرد از سوی رئیس فدراسیون جهانی به طور جدی تبلیغ می‌شود که والیبال باید تیم ملی های قدرتمند و محتوای خوبی داشته باشد. هواداران و حامیان مالی زمانی کنار تیم ملی حضور پیدا می‌کنند که تیم جنگنده و خوبی داشته باشیم و من معتقدم که این امر بدون تجربه و کار مداوم در تیم‌های رده‌های پایه ممکن نیست.

* فدراسیون جهانی والیبال از تیم ملی والیبال زنان برای مربیگری حمایت کرده است. این پروژه تا به امروز به چه صورت بوده است و آیا پیشرفتی را شاهد بودید؟

برنامه توانمندسازی تیم‌های ملی والیبال زنان که در سال ۲۰۲۱ ازسوی رئیس فدراسیون جهانی معرفی شد، برنامه‌ای بسیار خوب در حمایت از تیم های ملی سراسر جهان با به‌کارگیری مربیان بین المللی است. همیشه تلاش داشتیم که فاصله بین تیم های ملی مردان و زنان را کاهش دهیم و یکی از موثرترین گام‌ها حضور در رقابت‌های قهرمانی قاره آسیا در تمامی رده‌های سنی بود که نتیجه خوبی نداشت.

به عنوان بخشی از برنامه توانمندی والیبال از حمایت ۱۲ ماهه مربیگری برای کمک و سرعت بخشیدن به تیم بهرمند شدیم که در این راستا الساندرا کمپدلی مربی ایتالیایی برای بهبود بخشیدن به عملکرد تیم در بعد بین المللی انتخاب شده است. در همین راستا تیم ملی زنان ایران برای نخستین بار بعد از ۴۸ سال در بازی های آسیایی ۲۰۲۲ شرکت می‌کند. همه این‌ها بدون حمایت فدراسیون جهانی، کمیته ملی المپیک و وزارت ورزش ایران ممکن نخواهد بود که همیشه در راستای پشتیبانی از تیم ملی زنان همراه ما بوده اند. البته، مسیر زیادی برای رساندن سطح زنان به مردان در والیبال وجود دارد اما من معتقدم آینده زنان روشن است و با برنامه درست و حمایت از آنها شاهد پیشرفت آنان خواهیم بود. هدف من در این برنامه‌ها ادامه پیشرفت والیبال سالنی و ساحلی زنان بوده که همانا انتظار ما و طرفدران نیز همین است.

انتهای پیام/۱۱۹"
70,https://www.ana.press//news/659594/%D9%87%D9%86%D8%AF-%D8%B1%D9%88%D8%A7%D8%A8%D8%B7-%DA%A9%D9%86%D8%B3%D9%88%D9%84%DB%8C-%D8%A8%D8%A7-%D8%A7%D9%81%D8%BA%D8%A7%D9%86%D8%B3%D8%AA%D8%A7%D9%86-%D8%B1%D8%A7-%D8%A7%D8%B2-%D8%B3%D8%B1-%D9%85%DB%8C-%DA%AF%DB%8C%D8%B1%D8%AF,هند روابط کنسولی با افغانستان را از سر می‌گیرد,"به گزارش گروه جهان خبرگزاری آنا، منابع هندی اعلام کردند دولت این کشور در حال بررسی امکان بازگشایی سفارت خود در افغانستان در آینده نزدیک است، اما برنامه‌ای برای به رسمیت شناختن دولت طالبان ندارد.

«ایندین اکسپرس» به نقل از منابع آگاه نوشت که تیمی از مقامات امنیتی هند در ماه فوریه برای ارزیابی وضعیت میدانی به کابل پرواز کرده بودند.

این منابع افزودند که طرح بازگشایی شامل اعزام دیپلمات‌ها در سطوح عالی نمی‌شود و سفارت احتمالاً فقط با پرسنل برای اهداف ارتباطی که ممکن است به خدمات کنسولی گسترش یابد، کار خواهد کرد.

انتهای پیام/۴۱۲۹/"
71,https://www.ana.press//news/659592/%D9%85%D8%A7%D8%AC%D8%AF%DB%8C-%D8%A7%D8%B2-%D9%84%D8%AD%D8%A7%D8%B8-%D9%85%D8%A7%D9%84%DB%8C-%D8%B4%D8%B1%D8%A7%DB%8C%D8%B7-%D8%AE%D9%88%D8%A8%DB%8C-%D9%86%D8%AF%D8%A7%D8%B1%DB%8C%D9%85-%D8%A8%D9%87-%D8%AA%DB%8C%D9%85-%D9%85%D9%84%DB%8C-%D9%81%D9%88%D8%AA%D8%A8%D8%A7%D9%84-%DA%A9%D9%85%DA%A9,ماجدی: از لحاظ مالی شرایط خوبی نداریم/ به تیم ملی فوتبال کمک کنید,"به گزارش گروه ورزش خبرگزاری آنا، میرشاد ماجدی، سرپرست فدراسیون فوتبال در نشست مشترک وزارت ورزش و جوانان و فراکسیون راهبردی مجلس گفت: در رویداد سخت و مهم جام‌جهانی فقط موضوع و هدف برنامه‌ریزی ورزش نیست بلکه بُعد سیاسی و اجتماعی را نیز در بر دارد.

سرپرست فدراسیون فوتبال ادامه داد: برای حضوری قدرتمند در مسابقات جام جهانی نیاز به بازی‌های تدارکاتی با تیم‌های مطرح داریم در حالی که ما در شرایطی برای مسابقات آماده می‌شویم که از لحاظ مالی شرایط خوبی نداریم. تقاضا داریم به تیم ملی فوتبال که تیم ۸۰ میلیون مردم عزیز کشورمان است کمک کنید.

ماجدی گفت: تشکر می‌کنم از نمایندگان مجلس شورای اسلامی که بودجه‌ای برای فوتبال اختصاص دادند و امیدوارم حمایت‌ها هر چه سریع‌تر انجام شود. باید به پولی که توسط مجلس تخصیص داده شده برسیم تا بتوانیم برنامه‌ریزی مناسبی انجام دهیم.

انتهای پیام/۱۱۹"
72,https://www.ana.press//news/659591/%D8%AA%D8%B1%DA%A9%DB%8C%D8%A8-%D8%A7%D8%AD%D8%B2%D8%A7%D8%A8-%D8%AF%D8%B1-%D8%A7%D9%86%D8%AA%D8%AE%D8%A7%D8%A8%D8%A7%D8%AA-%D9%BE%D8%A7%D8%B1%D9%84%D9%85%D8%A7%D9%86-%D9%84%D8%A8%D9%86%D8%A7%D9%86-%D8%A7%D8%B9%D9%84%D8%A7%D9%85-%D8%B4%D8%AF,ترکیب احزاب در انتخابات پارلمان لبنان اعلام شد,"به گزارش گروه جهان خبرگزاری آنا، نتایج نهایی و رسمی انتخابات پارلمانی لبنان که یکشنبه (۲۵ اردیبهشت) برگزار شده بود، امروز اعلام شد.

در همین ارتباط، وب‌سایت لبنانی «النشره» بر اساس آمار وزارت کشور لبنان، تعداد کرسی‌های کسب شده توسط احزاب مختلف و نیز اسامی نامزدهای پیروز را به شرح زیر اعلام کرد:

حزب‌الله: ۱۳ کرسی

نامزدهای پیروز: « علی عمار، رامی ابو حمدان، حسین جشی، حسن عز الدین، رائد برو، حسین الحاج حسن، ایهاب حماده، علی المقداد، ابراهیم الموسوی، محمد رعد، حسن فضل الله، علی فیاض، امین شری»

جنبش امل: ۱۵ کرسی

نامزدهای پیروز: «نبیه بری، علی خریس، عنایه عزالدین، علی عسیران، میشال موسی، غازی زعیتر، قبلان قبلان، فادی علامه، علی حسن خلیل، اشرف بیضون، ایوب حمید، هانی قبیسی،ناصر جابر،قاسم هاشم، محمد خواجه».

التیار الوطنی الحر (جریان آزاد ملی): ۱۸ کرسی

نامزدهای پیروز: «ندی البستانی، سیمون ابی رمیا، سلیم عون، شربل مارون، الان عون، سیزار ابی خلیل، غسان عطالله، فرید البستانی، نقولا صحناوی، ابراهیم کنعان، الیاس بو صعب، جبران باسیل، جورج عطالله، محمد یحیه یحیه، جیمی جورج جبور، اسعد رامز درغام، ادغار طرابلسی، سامر التوم.»

متحدان حزب‌الله: ۳ کرسی

نامزدهای پیروز: « جمیل السید، ینال الصلح، ملحم الحجیری.»

حزب «الطاشناق»: ۳ کرسی

نامزدهای پیروز:« هاغوب ترزیان، هاغوب بقرادونیان، جورج بوشکیان.»

«القوات اللبنانیه»: ۲۰ کرسی

نامزدهای پیروز: «زیاد حواط، الیاس اسطفان، جورج عقیص، شوقی الدکاش، انطوان حبشی، سعید الاسمر، غاده ایوب، ملحم الریاشی، رازی الحاج، جهاد بقرادونی، بلال الحشیمی، بیار بو عاصی،جورج عدوان، نزیه متی، غسان حاصبانی، ستریدا جعجع، غیاث یزبک، الیاس فؤاد الخوری، جمیل عبود عبود. فادی کرم.»

شخصیت‌های مستقل: ۱۱ کرسی

اسامی: «نعمه افرام ، فرید الخازن، عبد الرحمن البزری، شربل مسعد (لیست سعد – بزری)، میشل ضاهر، میشل المر، جهاد الصمد، اشرف ریفی، عبد الکریم محمد کباره (لیست میقاتی)، فؤاد مخزومی، نبیل بدر.»

جامعه مدنی: ۱۵ کرسی

نامزدهای پیروز: «یاسین یاسین، مارک ضو، نجاه عون صلیبا، حلیمه القعقور، پولا یعقوبیان، سینتیا زرازیر، میشل الدویهی، الیاس جراده، فراس حمدان، ایهاب مطر، فراس احمد السلوم، رامی فنج، ابراهیم حسن منیمنه، وضاح ابراهیم صادق الصادق، ملحم امیل خلف.»

«الکتائب اللبنانیه» ۵ کرسی

نامزدهای پیروز: «سلیم الصایغ، ندیم الجمیل، سامی الجمیل، الیاس حنکش، جان طالوزیان.»

جنبش «الاستقلال»: دو کرسی

نامزدهای پیروز: «میشل معوض و ادیب عبدالمسیح».

«التنظیم الشعبی الناصری»: یک کرسی: «اسامه سعد»

حزب «التقدمی الاشتراکی»: ۹ کرسی

نامزدهای پیروز: «وائل ابو فاعور، فیصل الصایغ، هادی ابو الحسن، اکرم شهیب، راجی السعد، تیمور جنبلاط، مروان حماده، بلال عبدالله، غسان السکاف.»

اعضای سابق المستقبل: ۶ کرسی

نامزدهای پیروز: «ولید البعرینی، سجیع مخایل عطیه، احمد محمد رستم، محمد مصطفی سلیمان، احمد الخیر، عبد العزیز ابراهیم الصمد».

حزب الاتحاد: یک کرسی؛ «حسن مراد»

حزب «الوطنیین الاحرار»: یک کرسی؛ «کمیل شمعون»

جریان «المرده»: دو کرسی

نامزدهای پیروز: «طونی فرنجیه و ولیم طوق».

«المشاریع»: دو کرسی

نامزدهای پیروز: «عدنان طرابلسی و «طه عطفت ناجی»

«الجماعه الاسلامیه»: یک کرسی؛ «عماد الحوت»

پارلمان لبنان ۱۲۸ کرسی دارد و برای اینکه یک فراکسیون اکثریت را به دست بگیرد باید بیش از ۶۴ کرسی داشته باشد.

بر اساس آمار ما فوق، نه حزب‌الله و متحدانش و نه طرف مقابل یعنی حزب‌ القوات‌اللبنانیه و متحدان نتوانسته‌اند اکثریت پارلمان را کسب کنند.

البته اکنون برای قضاوت درباره نحوه ائتلاف‌بندی‌های جدید احتمالی در داخل پارلمان لبنان زود است. در همین ارتباط،«حسین رحال» مسؤول بخش رسانه‌های الکترونیک در جنبش حزب‌الله ضمن اعلام اینکه نتایج انتخابات ادعاهای دشمنان را رد کرد، گفت، بسیاری از نامزدهای مستقل پیروز پارلمان لبنان با مقاومت دشمنی ندارند.

انتهای پیام/۴۱۲۹/"
73,https://www.ana.press//news/659589/%D8%B2%D9%84%D8%B2%D9%84%D9%87-%D9%87%D8%A7%DB%8C-%D9%BE%DB%8C%D8%A7%D9%BE%DB%8C-%D8%AD%D9%88%D8%A7%D9%84%DB%8C-%D8%B3%D8%B1%D8%AE%D9%88%D9%86-%D8%AF%D8%B1-%DA%86%D9%87%D8%A7%D8%B1%D9%85%D8%AD%D8%A7%D9%84-%D9%88-%D8%A8%D8%AE%D8%AA%DB%8C%D8%A7%D8%B1%DB%8C-%D8%B1%D8%A7-%D9%84%D8%B1%D8%B2%D8%A7%D9%86%D8%AF,زلزله‌های پیاپی حوالی سرخون‌ در چهارمحال و بختیاری را لرزاند,"به گزارش گروه جامعه خبرگزاری آنا از موسسه ژئوفیزیک‌ دانشگاه تهران، این زلزله ساعت ۱۷ و ۳۶ دقیقه و در عمق هشت کیلومتری به وقوع پیوست.

نزدیک‌ترین‌ شهرها به‌ کانون این زلزله شهر سرخون‌ به فاصله ۱۳ کیلومتر، دهدز با ۱۸ کیلومتر و لردگان با ۳۷ کیلومتر واقع شده‌اند.

همچنین موسسه ژئوفیزیک دانشگاه تهران از وقوع زلزله دوم در ساعت ۱۸ و ۳۵ دقیقه و در عمق ۱۰ کیلومتری به وقوع پیوست.

نزدیک‌ترین‌ شهرها به‌ کانون دومین زلزله، شهر سرخون‌ به فاصله ۹ کیلومتر، دهدز با ۱۹ کیلومتر و لردگان با ۳۶ کیلومتر واقع شده‌اند.

هنوز از خسارت‌های احتمالی این زلزله گزارشی دریافت نشده است.

انتهای پیام/۴۱۲۹/"
74,https://www.ana.press//news/659588/%DA%86%D8%B4%D9%85-%D8%A7%D9%86%D8%AF%D8%A7%D8%B2%DB%8C-%D8%AA%D8%A7%D8%B1%DB%8C%DA%A9-%D8%A7%D8%B2-%D8%A7%D9%82%D8%AA%D8%B5%D8%A7%D8%AF-%D9%BE%DB%8C%D8%B4-%D8%B1%D9%88%DB%8C-%D8%A7%D8%B1%D9%88%D9%BE%D8%A7,چشم‌اندازی تاریک از اقتصاد پیش‌ روی اروپا,"به گزارش گروه رسانه‌های دیگر خبرگزاری آنا، اتحادیه اروپا در بحبوحه تحریم‌های اعمال شده علیه روسیه به دلیل درگیری در اوکراین و اختلال در تأمین انرژی، پیش‌بینی‌های خود را برای رشد اقتصادی در ۲۷ کشور بلوک اروپا کاهش داد.

به گفته کمیسیون اروپا (EC)، بازوی اجرایی اتحادیه اروپا، رشد تولید ناخالص داخلی واقعی در اتحادیه اروپا و منطقه یورو برای سال ۲۰۲۲ به ۲.۷ درصد خواهد رسید که کمتر از پیش‌بینی ۴ درصدی سه‌ماهه پیش است.

پیش‌بینی می‌شود رشد سال آینده به ۲.۳ درصد کاهش یابد، که کمتر از پیش‌بینی قبلی ۲.۸ درصدی در اتحادیه اروپا (و ۲.۷ درصدی در منطقه یورو) است.

در این گزارش آمده است: “چشم‌انداز اقتصاد اتحادیه اروپا قبل از شروع جنگ، توسعه طولانی‌مدت و قوی بود.” وی افزود: “جنگ در حال تشدید بادهای مخالف رشد است و قبلاً هم انتظار می‌رفت رشد کاهش یابد.”

EC گفت: با افزایش قیمت انرژی در سال جاری، انتظار می‌رود تورم در سال ۲۰۲۲ به طور متوسط ۶.۱ درصد و در سه‌ماهه جاری به ۶.۹ درصد برسد. تورم در ماه آوریل به ۷.۵ درصد رسید که بالاترین نرخ در تاریخ اتحادیه است.

این چشم‌انداز نشان می‌دهد که در مقایسه با پیش‌بینی موقت زمستان ۲۰۲۲، تورم ۳.۵ درصدی «بازبینی قابل‌توجهی به سمت بالا» است.

پیش‌بینی می‌شود تورم در سال ۲۰۲۳ به ۲.۷ درصد کاهش یابد که همچنان بالاتر از هدف ۲ درصدی بانک مرکزی اروپا است.

این کمیسیون خاطرنشان کرد که ضربه اصلی به اقتصاد جهانی و اتحادیه اروپا از طریق قیمت کالاهای بخش انرژی وارد می‌شود. اگرچه آن‌ها قبل از جنگ به میزان قابل توجهی افزایش‌یافته بودند.

سطوح تولید پایین ثبت شده در طول همه‌گیری و عدم اطمینان در مورد زنجیره‌های تأمین، قیمت‌ها را به سمت بالا تحت‌فشار قرار داده است و درعین‌حال نوسانات آن‌ها را افزایش دادهاست.

در این گزارش همچنین آمده است که در حالی که فشارهای تورمی تشدید می‌شود، انتظار می‌رود تولید ناخالص داخلی جهانی در سال ۲۰۲۲ به میزان ۳.۲ درصد افزایش یابد که از ۵.۷ درصد پیش‌بینی‌شده قبلی کمتر است.

پیش‌بینی رشد تولید ناخالص داخلی ایالات‌متحده برای امسال نیز به ۲.۹ درصد کاهش یافت و تورم تا ۷.۳ درصد افزایش یافت، قبل از اینکه بخواهد به ۳.۱ درصد در سال ۲۰۲۳ عقب‌نشینی کند.

منبع: عصر اقتصاد

انتهای پیام/۴۱۲۹/"
75,https://www.ana.press//news/659587/%D8%B3%D8%B1%D9%85%D8%A7%DB%8C%D9%87-%DA%AF%D8%B0%D8%A7%D8%B1%DB%8C-%D8%A8%D8%B1%D8%A7%DB%8C-%D8%A7%D8%B1%D8%A7%D8%A6%D9%87-%D8%AE%D8%AF%D9%85%D8%A7%D8%AA-%D9%81%D9%86%D8%A7%D9%88%D8%B1%D8%A7%D9%86%D9%87-%D8%A8%D8%B1%D8%A7%DB%8C-%D8%B3%D8%A7%D9%84%D9%85%D9%86%D8%AF%D8%A7%D9%86,سرمایه‌گذاری برای ارائه خدمات فناورانه برای سالمندان,"به گزارش گروه فناوری خبرگزاری آنا، «محمد خوانساری» معاون وزیر ارتباطات در مراسم «افتتاح پروژه‌های وزارت ارتباطات و فناوری اطلاعات» که به مناسبت روز جهانی ارتباطات در پژوهشگاه ارتباطات و فناوری اطلاعات برگزار شد، اظهار کرد: سازمان فناوری اطلاعات ایران با بسترسازی مناسب جهت ارائه خدمات دولت هوشمند، درصدد شیرین کردن ذائقه مردم با فناوری است و این مهم از طریق اهداف شبکه ملی اطلاعات در طرح کلان و معماری شبکه ملی اطلاعات و سند تحول دولت مردمی که توسط رئیس‌جمهور ابلاغ شد، تحقق می‌یابد.

وی افزود: رویکرد سازمان فناوری اطلاعات ایران در تحقق دولت هوشمند، دولت به‌مثابه سکو یا پلتفرم است که به بازطراحی این خدمات اعم از خدمات دولت به دولت، دولت به مردم و دولت به کسب‌وکارها می‌پردازد. دولت به‌مثابه سکو، در واقع به فناوری دولتی (government technology) اشاره دارد که طی آن دولت به‌صورت کارا، خدمات خود را از طریق پلتفرم ارائه می‌دهد.

معاون وزیر ارتباطات بر ایجاد فرصت‌های برابر برای بخش خصوصی تأکید کرد و گفت: رویکرد سازمان فناوری اطلاعات در توسعه خدمات، مبتنی بر ایجاد فرصت‌سازی یکسان از طریق ارائه خدمات پایه دولت برای بخش خصوصی است که راه‌اندازی اپراتور خدمات رسان در سال جاری این امکان را فراهم می‌سازد تا بخش خصوصی از طریق خدمات پایه و خدمات ترکیبی، به شکلی منسجم از طریق یک پنجره واحد بتواند اطلاعات موردنیاز خود را به دست آورد.

خوانساری با اشاره به شعار اتحادیه جهانی مخابرات در سال ۲۰۲۲ مبنی بر «فناوری‌های دیجیتال برای سالمندان و سالمندی سالم» تصریح کرد: ارائه خدمات مبتنی بر فناوری برای سالمندان در کشور، بازار بسیار بکر و دست نخورده‌ای است که صرفه اقتصادی قابل توجهی برای استارت‌آپ‌ها دارد.

وی ادامه داد: پایش‌های صورت گرفته در این زمینه نشان می‌دهد، به شرکت‌ها، دانشگاه‌ها و مجموعه‌های فعال استارت‌آپی توصیه کنیم با توجه به ظرفیت مناسب ارائه خدمات مبتنی بر فناوری اطلاعات برای سالمندان در کشور بر روی این بازار سرمایه‌گذاری کنند که توجیه لازم از نظر اقتصادی را داراست. علاوه بر صرفه اقتصادی، از منظر اجتماعی نیز حمایت از تولید محصولات نوآورانه، نقش قابل‌ملاحظه‌ای را در کاهش هزینه‌های همه‌جانبه سالمندی ایفا می‌کند.

معاون وزیر ارتباطات خاطرنشان کرد: در حال حاضر میانگین کارآفرینان برتر جهان حدود ۴۵ سال است که با توجه به وجود تهدید سالمندی در دنیا، هدایتگران این حوزه در سال‌های آینده را تشکیل می‌دهند.

انتهای پیام/۴۱۲۹/"
76,https://www.ana.press//news/659586/%D8%B5%D8%A7%D9%84%D8%AD%DB%8C-%D8%A7%D9%85%DB%8C%D8%B1%DB%8C-%D8%AA%D8%B9%D9%88%DB%8C%D9%82-%D8%A8%D8%A7%D8%B2%DB%8C-%D9%87%D8%A7%DB%8C-%D8%A2%D8%B3%DB%8C%D8%A7%DB%8C%DB%8C-%D8%A2%D8%BA%D8%A7%D8%B2-%DB%8C%DA%A9-%D8%B1%D8%A7%D9%87-%D8%A7%D8%B3%D8%AA-%D9%86%D9%87-%D9%BE%D8%A7%DB%8C%D8%A7%D9%86,صالحی‌امیری: تعویق بازی‌های آسیایی آغاز یک راه است نه پایان/ قایقرانی در هانگژو خواهد درخشید,"به گزارش گروه ورزش خبرگزاری آنا سیدرضا صالحی‌ امیری، رئیس کمیته ملی المپیک در مراسم اختتامیه لیگ‌های قایقرانی ایران گفت: در جمع نسل پر شور و حرارت قایقرانی جای سخنرانی نیست. امروز قایقرانی در مسیر جهش قرار گرفته است و آینده از آن قایقرانی است و می‌خواهد بدرخشد.

رئیس کمیته ملی المپیک افزود: باور دارم نسل جدیدی در قایقرانی رویش کرده است و با انگیزه و اراده قوی قایقرانی به سه فدراسیون بزرگ ایران تبدیل خواهد شد. باور دارم آنچه امروز اتفاق افتاده محصول تلاش بسیاری است که برخی از آنها در سالن هستند و برخی مثل قلم‌سیاه، دنیامالی و امینی در سالن نیستند، از وحید مرادی و خسرو ابراهیمی باید تشکر کرد.

صالحی امیری تصریح کرد: ویژگی قایقرانی این است که آمار دختران ورزشکار آن بیشتر از پسران است، ضمن اینکه باید قدردان پیشکسوتان باشیم. از همه ورزشکاران تقاضا دارم هر کجا پیشکسوت دیدند، احترام کنند. اگر امروز درخت سبز قایقرانی می‌درخشد، به‌خاطر ریشه‌هاست.

وی با اشاره به تعویق بازی‌های آسیایی گفت: این تعویق، آغاز یک راه است نه پایان، فقط وقفه یک‌ساله در برگزاری بازی‌ها اتفاق افتاده است که طبیعی است و نباید در عزم ورزشکاران خللی ایجاد شود. قایقرانی در هانگژو خواهد درخشید و باعث غرور ایرانیان خواهد شد. با این عزم و اراده، فرزندان قایقرانی ما در المپیک پاریس هم خواهند درخشید.

صالحی امیری تأکید کرد: قایقرانی به حمایت بیشتری نیاز دارد. هزینه‌های ارزی و ریالی این ورزش سنگین است. این رشته در سرلوحه اقدامات وزارت ورزش و کمیته ملی المپیک قرار دارد. وقتی یک رشته در مسیر حرکت به قله است، همه باید کمک کنند.

رئیس کمیته ملی المپیک گفت: زنان ورزشکار، پرستیژ و اعتبار ورزش ایران در بیرون مرزها هستند. همه شاهد بودند در المپیک، دوربین‌هایی که بیش از ۴ میلیارد بیننده داشت روی نازنین ملایی زوم بود. همه میهمانان این جمع از جمله من یک پیام داریم؛ قایقرانی اولویت ورزش قهرمانی ایران است و ما به این مجموعه افتخار می‌کنیم.

انتهای پیام/۱۱۹"
77,https://www.ana.press//news/659585/%D8%BA%D9%86%D8%A7-%D8%AE%D9%88%D8%A7%D8%B3%D8%AA%D8%A7%D8%B1-%D8%AA%D9%88%D8%B3%D8%B9%D9%87-%D8%AA%D9%88%D8%B1%DB%8C%D8%B3%D9%85-%D8%AF%D8%B1%D9%85%D8%A7%D9%86%DB%8C-%D8%A8%D8%A7-%D8%A7%DB%8C%D8%B1%D8%A7%D9%86-%D8%B4%D8%AF,غنا خواستار توسعه توریسم درمانی با ایران شد,"به گزارش گروه جهان خبرگزاری آنا، محمد اول ابراهیم وزیر فرهنگ، هنر و گردشگری جمهوری غنا که در رأس هیئتی جهت برگزاری هفتمین نشست کمیسیون دائمی همکاری‌های مشترک ایران و غنا به جمهوری اسلامی ایران سفر کرده، با حسین امیرعبداللهیان، وزیر امور خارجه دیدار کرد.

در این دیدار که توماس امبو مبا ، معاون وزیر امور خارجه غنا نیز حضور داشت، موضوعات مورد علاقه دو کشور مورد گفت‌وگو و تبادل‌نظر قرار گرفت .

امیرعبداللهیان در این دیدار، برگزاری هفتمین نشست کمیسیون مشترک دو کشور را نشان‌دهنده عزم و اراده جدی دو کشور در گسترش مناسبات و همچنین رویکرد عمل‌گرایانه جمهوری اسلامی ایران برای توسعه مناسبات و همکاری ارزیابی کرد و اظهار داشت، دولت کنونی به توسعه روابط و عملیاتی شدن توافقات توجه و تعهد جدی داشته و بدین منظور در اولین فرصت، اقدامات لازم و تبادل هیئت برای ترسیم نقشه راه روابط دو کشور به غنا انجام خواهد شد .

وزیر امور خارجه کشورمان همچنین با اشاره به توانمندی‌های جمهوری اسلامی ایران در حوزه‌های بهداشتی، کشاورزی، صنعتی، دانش‌بنیان و نیز صادرات خدمات فنی و مهندسی آمادگی همکاری با غنا در حوزه‌های یاد شده را اعلام کرد.

امیر عبداللهیان همچنین از تلاش‌های وزارت جهاد کشاورزی به عنوان متولی کمیسیون مشترک قدردانی و ابراز امیدواری کرد شاهد گسترش بیش از پیش توسعه مناسبات باشیم.

وزیر امور خارجه کشورمان همچنین با اشاره به تجربیات ارزنده جمهوری اسلامی ایران در حوزه مبارزه با تروریسم و افراط‌گرایی در منطقه، با توجه به اینکه این موضوع از دغدغه‌ها و نگرانی‌های کشورهای آفریقایی هست آمادگی جمهوری اسلامی ایران را جهت همکاری در این حوزه به‌ویژه در زمینه تبادل اطلاعات اعلام کرد.

امیر عبداللهیان در ادامه این دیدار، با توجه به راه‌یابی تیم ملی فوتبال غنا به جام جهانی قطر ، با اشاره به وجود زیرساخت‌های مناسب و شرایط آب و هوایی جزیره کیش با قطر ، حضور تیم ملی فوتبال ‌ و گردشگران غنایی را در این جزیره پیشنهاد کرد.



محمد ابراهیم اول وزیر فرهنگ جمهوری غنا نیز ضمن تشکر و قدردانی از حمایت‌های جمهوری اسلامی ایران از کشور و مردم غنا در حوزه‌های کشاورزی، بهداشت و آموزشی، خواستار تقویت و گسترش همکاری‌ها در حوزه‌های دیگر، از جمله حمل‌ونقل دریایی و هوایی و ایجاد خط مستقیم پروازی ، برای توسعه صنعت توریسم، به‌ویژه توریسم درمانی شد.

وزیر غنایی با اشاره به ظرفیت‌ها و پتانسیل‌های منطقه غرب آفریقا از کشور غنا به عنوان دروازه ورود به آن منطقه و توسعه مناسبات با سایر کشورهای هم‌جوار یاد کرد و از پیشنهادهای وزیر امور خارجه برای توسعه مناسبات استقبال کرد، وی ضمن تأکید بر اهمیت تبادل هیئت، از وزیر امور خارجه کشورمان برای سفر به غنا دعوت به عمل آورد.

وزیر غنایی در پایان با اشاره به روابط خوب و رو به رشد دو کشور ، آمادگی غنا را برای توسعه مناسبات در همه زمینه‌ها و به‌ویژه حوزه‌های یاد شده اعلام کرد.

انتهای پیام/۴۱۲۹/"
78,https://www.ana.press//news/659584/%D8%AD%D8%B6%D9%88%D8%B1-%DB%B2%DB%B5-%D9%87%D8%B2%D8%A7%D8%B1-%D8%AA%D9%85%D8%A7%D8%B4%D8%A7%DA%AF%D8%B1-%D8%AF%D8%B1-%D8%AF%DB%8C%D8%AF%D8%A7%D8%B1-%D8%A7%D8%B3%D8%AA%D9%82%D9%84%D8%A7%D9%84-%D8%A2%D9%84%D9%88%D9%85%DB%8C%D9%86%DB%8C%D9%88%D9%85,حضور ۲۵ هزار تماشاگر در دیدار استقلال - آلومینیوم,"به گزارش گروه ورزش خبرگزاری آنا، تیم فوتبال استقلال روز پنجشنبه ۲۹ اردیبهشت، در چارچوب هفته بیست‌وهشتم لیگ برتر میزبان آلومینیوم اراک خواهد بود.

با اعلام باشگاه استقلال، هواداران می‌توانند با مراجعه به سایت https://footballeticket.ir اقدام به خرید بلیت این بازی کنند.

این مسابقه با ظرفیت ۲۵ هزار نفر برگزار می‌شود و هوادارانی که دو دوز واکسن خود را تزریق کرده‌اند، می‌توانند اقدام به خرید بلیت کنند.

انتهای پیام/۱۱۹"
79,https://www.ana.press//news/659583/%D8%A7%D9%81%D8%B2%D8%A7%DB%8C%D8%B4-%D8%A7%D9%84%D8%B2%D8%A7%D9%85%D8%A7%D8%AA-%D8%A7%D8%AC%D8%B1%D8%A7%DB%8C%DB%8C-%D8%B3%D8%A7%D8%B2%D9%85%D8%A7%D9%86-%D8%AA%D8%B9%D8%B2%DB%8C%D8%B1%D8%A7%D8%AA-%D8%A8%D8%B1%D8%A7%DB%8C-%D8%A8%D8%B1%D8%AE%D9%88%D8%B1%D8%AF-%D8%A8%D8%A7-%D9%BE%D8%AF%DB%8C%D8%AF%D9%87-%D9%87%D8%A7%DB%8C,افزایش الزامات اجرایی سازمان تعزیرات برای برخورد با پدیده‌های گرانفروشی,"به گزارش به نقل از پایگاه اطلاع‌رسانی ریاست‌جمهوری، در جلسه امروز سه‌شنبه ستاد هماهنگی اقتصادی دولت که به ریاست حجت‌الاسلام سید ابراهیم رئیسی برگزار شد پیرو افزایش اختیارات سازمان تعزیرات حکومتی با تصویب شورای عالی هماهنگی اقتصادی، گزارشی از عملکرد این سازمان در هفته اخیر ارائه شد.

در این گزارش اقدامات سازمان تعزیرات در برخورد با پدیده‌های گرانفروشی و احتکار مطرح و مقرر شد برای برخورد مؤثرتر با تخلفات اقتصادی منابع و الزامات اجرایی در اختیار این سازمان قرار گیرد.

همچنین در این جلسه گزارشی از وضعیت بازار پس از اجرای قانون مردمی کردن و توزیع عادلانه یارانه‌ها ارائه شد و رئیس‌جمهور دستور داد کالا به وفور در بازار تأمین شده و موانع موجود در این زمینه برطرف شود.

در این جلسه موضوع اصلاح ساختار بودجه کل کشور نیز مطرح و ادامه بررسی این موضوع به جلسات آینده موکول شد.

انتهای پیام/۴۱۶۴/"
80,https://www.ana.press//news/659582/%D8%B3%D8%B1%D9%BE%D8%B1%D8%B3%D8%AA-%D8%AF%D8%A8%DB%8C%D8%B1%DB%8C-%D9%81%D8%AF%D8%B1%D8%A7%D8%B3%DB%8C%D9%88%D9%86-%D8%AA%DB%8C%D8%B1%D8%A7%D9%86%D8%AF%D8%A7%D8%B2%DB%8C-%D9%85%D9%86%D8%B5%D9%88%D8%A8-%D8%B4%D8%AF,سرپرست دبیری فدراسیون تیراندازی منصوب شد,"به گزارش گروه ورزش خبرگزاری آنا به نقل از روابط عمومی فدراسیون تیراندازی، عصر امروز در حکمی از سوی رئیس فدراسیون تیراندازی؛ مهدی مبینی به سمت سرپرست دبیری این فدراسیون منصوب شد.

مبینی پیش از این دو دوره سرپرستی فدراسیون تیراندازی و فدراسیون‌های دو میدانی، گلف و موتورسواری را برعهده داشته است. همچنین وی سمت مدیرکل دفتر توسعه آموزش‌های پایه و استعدادیابی وزارت ورزش و جوانان را در کارنامه خود دارد.

انتهای پیام/۱۱۹"
81,https://www.ana.press//news/659581/%D8%A7%D9%86%D8%B5%D8%A7%D8%B1%DB%8C-%D8%AA%D8%AD%D9%82%D9%82-%DB%B1%DB%B0-%D8%AF%D8%B1%D8%B5%D8%AF-%D8%A7%D9%82%D8%AA%D8%B5%D8%A7%D8%AF-%D8%AF%DB%8C%D8%AC%DB%8C%D8%AA%D8%A7%D9%84-%D9%86%DB%8C%D8%A7%D8%B2%D9%85%D9%86%D8%AF-%DB%B4%DB%B0%DB%B0-%D9%87%D8%B2%D8%A7%D8%B1-%D9%85%DB%8C%D9%84%DB%8C%D8%A7%D8%B1%D8%AF,انصاری: تحقق ۱۰ درصد اقتصاد دیجیتال نیازمند ۴۰۰ هزار میلیارد تومان سرمایه است,"به گزارش گروه فناوری خبرگزاری آنا، «علی‌اصغر انصاری» در آیین افتتاح پروژه‌های وزارت ارتباطات و فناوری اطلاعات هم‌زمان با روز جهانی ارتباطات و جامعه اطلاعات در پژوهشگاه ارتباطات و فناوری اطلاعات با تأکید بر اینکه اقتصاد دیجیتال پیشران اقتصاد دانش‌بنیان است اظهار کرد: در برنامه تحول دولت مردمی بیش از ۱۲ درصد عناوین مهم مبتنی بر فناوری اطلاعات است و وزارت ارتباطات یا به‌صورت مستقیم مسئول توسعه زیرساخت‌ها و خدمات اساسی این عناوین است یا به‌صورت غیرمستقیم و همکار قرار است کاربردهای فناوری را در بخش‌های مختلفی همچون کشاورزی، صنعت و پولی و بانکی توسعه دهد.

وی با اشاره به اینکه در تبصره‌های قانون بودجه و احکام برنامه سال ۱۴۰۱ نیز عناوین بسیاری در این بخش مبتنی بر ظرفیت دانش‌بنیان است، گفت: تولید گوشی بومی و توسعه میکروالکترونیک با این هدف در برنامه آمده است و ما باید با منابع دولت بتوانیم تسهیلات لازم را برای بازارسازی و کمک به توسعه محصولات دانش‌بنیان ایجاد کنیم.

معاون برنامه‌ریزی و نظارت راهبردی وزیر ارتباطات، هوشمندسازی و ایجاد دولت هوشمند را یکی از مأموریت‌های اصلی این وزارتخانه عنوان کرد و گفت: ما باید در کنار تمام سازمان‌های دولتی، زیرساخت‌های توسعه هوشمند را توسعه داده و خودمان محور توسعه هوشمند باشیم. راه‌اندازی پنجره ملی خدمات دولت هوشمند از این مأموریت ناشی می‌شود.

وی محور بعدی تکالیف مهم وزارت ارتباطات را توسعه اقتصاد دیجیتال عنوان کرد که کارگروه ویژه‌ای برای آن ایجاد شده و جلسات آن مرتب برگزار می‌شود و گفت: در این راستا در دولت جدید معاونت نوآوری و فناوری وزارت ارتباطات نیز از حالت رکود خارج شده است و شاخص‌های بلندپروازانه‌ای با نظر وزیر ارتباطات در این مجموعه گنجانده شده است.

انصاری محور دیگر اولویت‌های مدنظر وزارت ارتباطات را شبکه ملی اطلاعات دانست که یک هدف راهبردی است و سازوکار اجرایی آن در دست انجام است.

دبیر شورای راهبردی توسعه شبکه ملی اطلاعات گفت: شورای راهبری توسعه شبکه ملی اطلاعات در این راستا ایجاد شده و کمیته‌های تخصصی تمام مفاد و اهداف و اقداماتی که در این پروژه به ما تکلیف شده است را به‌صورت قرارگاهی دنبال می‌کنند.

وی با اشاره به اینکه این تکالیف در ۳ لایه زیرساخت ارتباطی، زیرساخت اطلاعاتی که به مراکز داده و CDNها مربوط می‌شود و خدمات پایه و کاربردی دنبال می‌شود، گفت: دولت هوشمند و خدمات الکترونیکی در لایه خدمات کاربردی این شبکه دیده شده است.

انصاری بر بحث سرمایه‌گذاری در این حوزه اشاره کرد و گفت: منابعی که از بودجه کشور می‌گیریم برای توسعه این بخش محدود است. محاسبات ما نشان می‌دهد که برای تحقق هدف ۱۰ درصد اقتصاد دیجیتال نیازمند ۴۰۰ هزار میلیارد تومان سرمایه هستیم و این رقم باید در بخش اقتصاد پلتفرم‌ها و توسعه کاربردها محقق شود.

وی با بیان اینکه در صورت رونق رگولاتوری بخش فناوری اطلاعات و دولت الکترونیک در سازمان فناوری اطلاعات ایران، باید بتوانیم فراتر از منابع دولت، منابعی از شکل رگولاتوری جذب کنیم، اضافه کرد: در تبصره ۴ بودجه سال ۱۴۰۱ نیز بر مشارکت بخش خصوصی و عمومی تأکید شده است که در این زمینه جلساتی را برای تدوین مدل اقتصادی شروع کرده‌ایم تا بخشی از پروژه‌های مهم که منابع دولتی نمی‌تواند جوابگوی آن باشد از طریق بخش خصوصی انجام شود. برای مثال می‌توانیم مراکز داده بزرگ را از طریق سرمایه‌گذاری بخش خصوصی توسعه دهیم.

انتهای پیام/۴۱۲۹/"
82,https://www.ana.press//news/659580/%D9%BE%D9%88%D8%AA%DB%8C%D9%86-%D8%A7%D8%B1%D9%88%D9%BE%D8%A7-%D8%AA%D8%AD%D8%AA-%D9%81%D8%B4%D8%A7%D8%B1-%D8%A2%D9%85%D8%B1%DB%8C%DA%A9%D8%A7-%D8%AF%D8%B3%D8%AA-%D8%A8%D9%87-%D8%AE%D9%88%D8%AF%DA%A9%D8%B4%DB%8C-%D8%A7%D9%82%D8%AA%D8%B5%D8%A7%D8%AF%DB%8C-%D8%B2%D8%AF%D9%87-%D8%A7%D8%B3%D8%AA,پوتین: اروپا تحت‌فشار آمریکا دست به خودکشی اقتصادی زده است,"به گزارش گروه جهان خبرگزاری آنا، ولادیمیر پوتین، رئیس‌جمهور روسیه گفت، غرب با توقف وابستگی‌اش به منابع انرژی روسیه، دست به خودکشی اقتصادی زده است.

پوتین در سخنانی اظهار کرد، آنچه در مورد اوکراین اتفاق می‌افتد به سیاست اشتباه غرب مرتبط است که نگرانی‌های روسیه را نادیده گرفته و نئوفاشیسم را تشویق می‌کند.

وی در ادامه با بیان اینکه سیاست انرژی کشورهای اروپایی خودکشی اقتصادی است، گفت که غرب با توقف وابستگی‌اش به منابع انرژی روسیه، دست به خودکشی اقتصادی زده است.

پوتین افزود: کشورهای اتحادیه اروپا تحت‌فشار آمریکا روسیه را تحریم می‌کنند و این به اقتصاد آن‌ها آسیب می‌رساند.

وی تأکید کرد که عدم وابستگی غرب به انرژی روسیه، اروپا را برای مدت طولانی به گران‌ترین منطقه برای منابع انرژی در جهان تبدیل خواهد کرد.

انتهای پیام"
83,https://www.ana.press//news/659579/%D8%A7%D8%B4%DA%A9-%D8%AA%D9%85%D8%B3%D8%A7%D8%AD-%D9%86%D8%AF-%D9%BE%D8%B1%D8%A7%DB%8C%D8%B3-%D9%88-%D8%AF%D9%85-%D8%AE%D8%B1%D9%88%D8%B3%DB%8C-%DA%A9%D9%87-%D8%A8%DB%8C%D8%B1%D9%88%D9%86-%D8%B2%D8%AF%D9%87-%D8%A7%D8%B3%D8%AA,اشک تمساح «ند پرایس» و دم خروسی که بیرون زده است!,"به گزارش گروه رسانه‌های دیگر خبرگزاری آنا، «ند پرایس» سخنگوی وزارت خارجه آمریکا با انتشار توییتی اعلام کرد از اعتراضات در ایران حمایت می‌کند!

این اظهارات مداخله‌جویانه در ادامه فضاسازی رسانه‌های غربی تلاشی است برای تحریک‌ گروه‌های ناراضی از وضعیت اقتصادی تا زمینه امنیتی کردن فضای اجتماعی را فراهم آورد.

او در حساب توئیتری خود معترضان ایرانی را شجاعانی خوانده که برای گرفتن حقشان به پا خواسته‌اند! پرایس گفته است دولت آمریکا از حق آنها حمایت می‌کند.

این ابراز همدلی در شرایط سخت اقتصادی درحالی صورت می‌گیرد که مردم ایران سال‌ها با تحریم‌های ظالمانه، ضد حقوق بشری و غیرانسانی آمریکا دست و پنجه نرم می‌کنند.

جالب اینکه ند پرایس سخنگوی دستگاهی است که با خروج غیر مسئولانه از برجام هزینه‌های اقتصادی زیادی را بر ایران و طرف‌های قرارداد اقتصادی ایران تحمیل کرد.

همزمانی این اعلام موضع با مذاکرات وین نیز به خوبی آشفتگی سیاست خارجی دولت باید را نشان می‌دهد.

توصیه‌های زیادی از سوی نخبگان به دولت آمریکا وجود دارد که کمپین فشار حداکثری را شکست خورده می‌داند اما ظاهرا دولت آمریکا به دلایل پرستیژی نمی‌خواهد اشتباه خود را بپذیرد.

نگاهی به سابقه مداخله‌جویی آمریکایی‌ها در مسائل ایران نشان می‌دهد این دولت از سال ۱۳۳۲ تاکنون تقریبا در تمام بزنگاه‌های سیاسی ایران تلاش کرده با امنیتی کردن اعتراضات، مطالبات اصلی مردم را منحرف کرده و از آب گل‌آلود ماهی بگیرد.

نکته جالب توجه در این باره این است که آمریکایی‌ها اعم دموکرات یا جمهوری‌خواه هیچ‌گونه خط قرمزی برای مداخله در ایران نداشته‌اند، به طوری که از هر گروه معارض، مخالف و حتی منتقد جمهوری اسلامی حمایت کرده‌اند.

آنها از تروریست‌های الاحوازیه و جندالله گرفته تا منتقدین داخلی، هرگاه مجالی بوده سعی کرده‌اند با دخالت‌های خود ثبات در ایران را از بین ببرند.

تقارن بازداشت دو اروپاییِ عامل خراب‌کاری و آشوب از سوی وزارت اطلاعات که سعی داشتند با سوء استفاده از مطالبات مردمی اعتراض مردم را منحرف و به بحران تبدیل کنند با این اظهارات نیز قابل توجه است.

هم‌زمانی این رخداد با هوچی‌گری‌های بین‌المللی فرانسه و انگلیس می‌تواند برنامه غربی‌ها برای اعمال فشار بیشتر و امتیازگیری در مذاکرات باشد، چرا که تاکنون ایران بر خواسته‌های قانونی خود پایبند بوده و شرایط شفافی را در مذاکرات برای طرف مقابل ترسیم کرده است.

مجموع این تحولات بیانگر این حقیقت است که ادعای پرایس همان سیاست آمریکای پیش از بایدن است، مگر اینکه آمریکایی‌ها تغییر واضحی در رویکرد خود نشان دهند.

تضاد معنایی این دست اظهارات مداخله‌جویانه با شعار دلسوزی و همراهی با مردم ایران در کنار رفتارهایی مانند تحریم دارویی، ممانعت از تحصیل ایرانیان در دانشگاه‌ها و بدعهدی‌ در قراردادهای بین‌المللی چیزی جز پیمودن راه شکست‌خورده آمریکا در گذشته نیست.

از این رو مردم ایران با اتکا به تجربه ۶۹ ساله عهدشکنی و بحران‌سازی آمریکایی‌ها به خوبی می‌دانند که دلسوزی این دولت ریشه‌ای در واقعیت ندارد.

منبع: نورنیوز

انتهای پیام/۴۱۲۹/"
84,https://www.ana.press//news/659578/%D9%87%D9%85%D9%88%D8%B7%D9%86%D8%A7%D9%86%DB%8C-%DA%A9%D9%87-%D8%A7%D8%B5%D9%84%D8%A7-%DB%8C%D8%A7%D8%B1%D8%A7%D9%86%D9%87-%D8%AF%D8%B1%DB%8C%D8%A7%D9%81%D8%AA-%D9%86%DA%A9%D8%B1%D8%AF%D9%87-%D8%A7%D9%86%D8%AF-%D8%AB%D8%A8%D8%AA-%D9%86%D8%A7%D9%85-%DA%A9%D9%86%D9%86%D8%AF,هموطنانی که اصلا یارانه دریافت نکرده‌اند ثبت‌نام کنند,"به گزارش گروه سیاست خبرگزاری آنا به نقل از پایگاه اطلاع‌رسانی دولت، آن دسته از هموطنانی که تاکنون اصلا یارانه دریافت نمی‌کرده‌اند و اکنون متقاضی دریافت یارانه هستند می‌توانند برای ثبت‌نام به منظور بررسی وضعیت اقتصادی خانوار خود به «درگاه ملی خدمات دولت» به آدرس my.gov.ir مراجعه کنند.

در این اطلاعیه از عموم جاماندگان یارانه‌ای که نیاز به بررسی وضعیت خانوار خود دارند دعوت می‌شود که ابتدا به سایت my.gov.ir مراجعه و براساس کد ملی و استعلام دهک کاربر وضعیت دریافت یارانه خود را استعلام نمایند.

در اطلاعیه دولت آمده است که چنانچه هموطنان عزیز به دهک اعلام شده و قطع یارانه خود اعتراض دارند به آدرس اینترنتی hemayat.mcls.gov.ir وزارتخانه مذکور مراجعه نمایند و در صورت پذیرش اعتراض، یارانه دهک خانوارهای جدید از اردیبهشت ماه ۱۴۰۱ پرداخت خواهد شد.

در پایان این اطلاعیه درخواست می شود که به منظور جلوگیری از اختلال در بررسی وضعیت خانوارها، متقاضیان براساس رقم آخر کد ملی خود (زوج و فرد) در روزهای تعیین شده مراجعه کنند.

براین اساس کسانی که رقم آخر کد ملی آن ها زوج است در روزهای زوج (شنبه، دوشنبه و چهارشنبه) و افرادی که رقم آخر کد ملی آن‌ها فرد است در روزهای فرد (یکشنبه و سه‌شنبه و پنجشنبه) برای استعلام وضعیت خانوار خود مراجعه کنند.

انتهای پیام/۴۱۶۴/"
85,https://www.ana.press//news/659577/%D9%86%D8%A7%D8%AA%D9%88%DB%8C-%D8%AC%D9%87%D8%A7%D9%86%DB%8C-%D8%B7%D8%B1%D8%AD-%D8%AC%D8%AF%DB%8C%D8%AF%DB%8C-%D8%A8%D8%B1%D8%A7%DB%8C-%D8%A7%D9%81%D8%B2%D8%A7%DB%8C%D8%B4-%D8%A8%D8%AD%D8%B1%D8%A7%D9%86-%D9%87%D8%A7%DB%8C-%D8%A8%DB%8C%D9%86-%D8%A7%D9%84%D9%85%D9%84%D9%84%DB%8C,«ناتوی جهانی»؛ طرح جدیدی برای افزایش بحران‌های بین‌المللی,"به گزارش گروه رسانه‌های دیگر خبرگزاری آنا، پیمان آتلانتیک شمالی(ناتو) از زمان تاسیس در سال ۱۹۴۹ تا ۱۹۹۰ به دنبال مقابله با شوروی و گسترش قلمرو غرب بود. با این حال برخلاف آنچه بسیاری تصور می‌کردند این سازمان پس از فروپاشی شوروی نه تنها فعالیت خود را محدود نکرد بلکه روز به روز گسترش یافته است.

پیوستن اعضای جدید به سازمان، گسترش نیروهای نظامی در سایر کشورها و اشغال کشورهایی نظیر افغانستان و لیبی از جمله اقدامات توسعه طلبانه ناتو در سال‌های پس از جنگ سرد بوده است.

این رفتار که در بسیاری موارد موجب افزایش حساسیت و مقابله کشورهای مستقل شده، اکنون در حال تداوم و توسعه است. قاطبه تحلیل‌گران حوزه روابط بین‌الملل مهم‌ترین عامل درگیری روسیه و اوکراین را توسعه ساختارهای امنیتی غرب و به طور خاص ناتو به سمت مرزهای روسیه دانسته‌اند. با این حال به نظر می‌رسد ناتو قصد ندارد این رفتار تنش‌زا برای امنیت بین‌الملل را کنار بگذارد.

«لیز تراس» وزیر امور خارجه انگلیس روز یکشنبه هفته جاری و قبل از نشست ناتو خواستار ایجاد یک ناتوی جهانی شد و گفت: «مسئله مهم امروز، تمرکز بر یک ناتوی جهانی است زیرا در عین حال که امنیت منطقه اروپا را تأمین می‌کنیم باید مراقب امنیت منطقه هند و اقیانوسیه نیز باشیم».

طی روزهای اخیر نیز فنلاند و سوئد، رسما آمادگی خود برای پیوستن به ناتو را اعلام کردند که نشانه بزرگی از گسترش ناتو در اروپا است.

پوتین رییس جمهور روسیه در واکنش به درخواست پیوستن سوئد و فنلاند به ناتو گفت:روسیه هیچ مشکلی با این کشورها ندارد، پیوستن آنها تهدیدی ایجاد نمی کند، بلکه باعث اقدامات واکنشی می شود

وی خاطر نشان کرد: ناتو از سیاست ژئوپلیتیک خود پا را فراتر گذاشته و سعی می کند بر سیاست مناطق دیگر تأثیر بگذارد، این مستلزم توجه ما است

البته این توسعه طلبی از سوی مردم کشورهای مختلف پذیرفته نشده است. همچنان که در نشست روز یکشنبه ناتو، صدها معترض در جزیره «اوکیناوا» در ژاپن با برگزاری تظاهراتی کاهش حضور نظامی آمریکا در ژاپن را خواستار شدند.

در واقع مردم بسیاری از کشورهایی که دولت آن‌ها در ناتو عضویت یا با آن همکاری دارد امروز ناتو را نه تنها عامل امنیت نمی‌دانند بلکه آن را ابزاری برای پیشبرد رویکرد یک‌جانبه گرایی آمریکا تلقی می‌کنند.

ریشه ترس و رفتار متفاوت برخی کشورها برای فاصله گرفتن از آمریکا و همکاری با سایر کشورها نیز در همین عامل نهفته است. برای مثال اقدام ترکیه در خرید سامانه اس ۴۰۰ از روسیه و افزایش خریدهای نظامی عربستان از چین در کنارمتنوع سازی مسیرهای خرید سلاح و خارج شدن از چنبره انحصار غرب، نشان‌گر این احساس خطرنیز هست.

طرح ناتوی جهانی نیز که اخیرا از سوی انگلیس مطرح شده، کنشی جدید از سوی بازیگران اصلی ناتو یعنی آمریکا و انگلیس برای بازآرائی این سازمان در مسیر تامین اهداف غرب و ارتقاء سیطره بر حوزه‌های جغرافیایی استراتژیک در جهان است. پیش‌بینی می‌شود که اجرای این طرح که به صورت طبیعی با تضعیف ارتش‌های ملی و خلع سلاح رقبای غرب همراه خواهد بود منشاء وقوع چالش‌های جدید در عرصه بین‌المللی شود.

سخنان لیز تراس مبنی بر ماموریت ناتو جهانی در منطقه هند و اقیانوسیه که در اصل همان اقدام نظامی علیه شرق با تمرکز برکشورهایی همچون چین، ایران و هند است نمایه روشنی از اراده غرب برای تداوم بهره‌گیری از سیاست یک‌جانبه‌گرایی و استفاده از ابزار نظامی به عنوان اصلی‌ترین‌ پشتوانه اجرای آن است.

ناتوی جهانی را می‌توان ادامه تصمیمات و اصلاحات ساختاری ناتو در سال ۲۰۱۶ نیز دانست. طبق این تغییرات، ناتو از ماهیت صرف نظامی برای امنیت اروپا و امریکا خارج شد و با ورود به مباحثی همچون جنگ سایبری، جنگ الکترونیک، جنگ فضایی، جنگ سیاسی و اقتصادی، همراه با تشکیل نیروهای ویژه برای انجام عملیات‌های مداخله جویانه در هر نقطه‌ای از جهان مسیر جدیدی را آغاز کرد.

به هر روی این سازمان از زمان تاسیس تاکنون پس از هر دوره اصلاحاتی را در ساختار و اهداف خود ایجاد کرده است. اصلاحاتی که هربار دامنه اعمال نفوذ نظامی غرب را توسعه داده و افزایش تضاد با کشورهای غیر عضو دامن زده است.

رویکرد سلطه‌گرایانه ارکان اصلی ناتو به ویژه انگلیس و آمریکا که سابقه استعمار، اشغالگری و یکجانبه‌گرایی گسترده‌ای دارند یکی از مهم‌ترین علل شکنندگی در امنیت بین‌المللی است. بحران اوکراین که اثرات سیاسی، امنیتی واقتصادی آن جهانی شده است بارزترین نمونه‌ای است که نشان دهنده آثار زیان بار تفکر ایجاد ناتوی جهانی است.

ناتوی جهانی به طور قطع پیام آور ثبات و امنیت نخواهد بود بلکه با تحریک کانون‌های ملتهب امنیتی در حوزه‌های جغرافیایی مختلف، به‌ویژه نیمه شرقی جهان زمینه ساز بروز تهدیدات جدید علیه امنیت بین‌المللی خواهد شد.

منبع: نورنیوز

انتهای پیام/۴۱۲۹/"
86,https://www.ana.press//news/659386/%D8%A2%D9%85%D9%88%D8%B2%D8%B4-%D8%B1%D8%A8%D8%A7%D8%AA%DB%8C%DA%A9-%D8%A8%D9%87-%D8%B2%D8%A8%D8%A7%D9%86-%D8%B3%D8%A7%D8%AF%D9%87-%D8%A7%D8%B4%D8%AA%D8%BA%D8%A7%D9%84-%D8%B2%D8%A7%DB%8C%DB%8C-%D9%85%D8%B3%D8%AA%D9%82%DB%8C%D9%85-%D9%88-%D8%BA%DB%8C%D8%B1%D9%85%D8%B3%D8%AA%D9%82%DB%8C%D9%85-%D8%A8%D8%A7,آموزش رباتیک به زبان ساده/ اشتغال زایی مستقیم و غیرمستقیم با یک پکیج آموزشی,"فرشاد عسگری، مدیر عامل شرکت رهیاب گستر رادین، در گفت‌وگو با خبرنگار گروه دانشگاه خبرگزاری آنا درباره پکیج رباتیک که از سوی این شرکت تولید شده، اظهار کرد: همانطور که از نام محصول پیداست در حوزه رباتیک است ما پکیج‌های آموزشی رباتیک را برای دانش‌آموزان در مدارس در مقاطع مختلف تولید می‌کنیم تا حوزه رباتیک را به زبان ساده به دانش آموزان آموزش دهیم. علاقه‌مندان به فعالیت در حوزه رباتیک می‌توانند با تهیه این پکیج اطلاعات مناسبی از حوزه رباتیک به دست آورند و در صورت علاقه مندی مسیر مورد نظر خود را دنبال کنند.

وی درباره هزینه تمام شده این محصول آموزشی گفت: پکیج‌های ما ۱۲ مدل است و موضوعات وسیعی در حوزه رباتیک را در بر می گیرد و هزینه تمام شده هر یک از محصولات حدود ۱۵۰ تا ۱۶۰ هزار تومان است بر این اساس مجموعا نزدیک ۷ میلیون تومان هزینه پکیج شده است.

مدیر عامل شرکت رهیاب گستر رادین که از سوی مرکز رشد واحد علوم و تحقیقات حمایت می شود درباره انتظار از دانشگاه در زمینه تجاری‌سازی محصول، بیان کرد: حدود ۴ سال است که در مرکز رشد دانشگاه مستقر هستیم و فعالیت می‌کنیم. بازار فروش محصولات مدارس، سازمان ها و مراکز آموزشی هستند، به نظر می رسد که دانشگاه آزاد در زمینه معرفی محصولات به بازار هدف ما می‌تواند اثرگذار باشد. مثلاً یکی از ظرفیت‌هایی که در دانشگاه آزاد وجود دارد مدارس سما هستند چون این مدارس در حوزه آموزشی و دانش‌آموزی فعالیت می کنند می توانند بازار خوبی برای ما باشد، دانشگاه می‌تواند بسترسازی کند و در بحث تجاری‌سازی بیشتر محصول به ما کمک کند.

عسگری درباره جذب سرمایه‌گذار گفت: متاسفانه هنوز نتوانسته‌ایم سرمایه‌گذار جذب کنیم و از ابتدای شروع فعالیت تا کنون با سرمایه اعضای شرکت فعالیت کرده‌ایم.

وی درباره اشتغال‌زایی بیان کرد: چهار نفر به صورت حضوری در دفتر شرکت در دانشگاه مشغول به فعالیت هستند اما ما توانسته‌ایم اشتغال غیرمستقیم هم ایجاد کنیم و حدود ۳۰ نمایندگی مشغول فروش محصولات ما در کشور هستند.

مدیر عامل شرکت رهیاب گستر رادین درباره فرصت رویداد گام دوم دانشگاه آزاد اسلامی خاطرنشان کرد: فرصت مناسبی است چراکه علاوه بر حمایت‌های مادی، از حمایت‌های معنوی دانشگاه نیز می‌توانیم استفاده کنید و در ضمن در ذیل این نمایشگاه ارتباطات خوبی ایجاد خواهد شد. مهم‌ترین بخش کار شرکت‌ها بحث توزیع و فروش و ارائه خدمات است که اگر در این زمینه حمایت‌های لازم صورت گیرد قطعا اتفاقات خوبی رخ خواهد دارد، بنابراین برنامه مناسبی است که دانشگاه آزاد در نظر گرفته‌ است.

گفتنی است، رویداد ملی گام دوم دانشگاه آزاد اسلامی با شعار «عصر امید» از هشتم تا یازدهم خرداد در مصلا تهران برگزار می‌شود و میزبان ۳ هزار شرکت دانش‌بنیان، آزمایشگاه و زیرساخت، گروه پژوهشی و استارت‌آپ است.

انتهای پیام/۱۰۴/"
87,https://www.ana.press//news/659575/%D9%87%D9%85%DA%A9%D8%A7%D8%B1%DB%8C-%D8%B9%D9%84%D9%85%DB%8C-%D8%AA%D8%B9%D8%A7%D9%85%D9%84%D8%A7%D8%AA-%D9%81%D8%B1%D9%87%D9%86%DA%AF%DB%8C-%D9%88-%D8%A7%DB%8C%D8%AC%D8%A7%D8%AF-%D8%AA%D9%81%D8%A7%D9%87%D9%85-%D9%86%D8%A7%D9%85%D9%87-%D8%AA%D8%A8%D8%A7%D8%AF%D9%84-%D8%A7%D8%B3%D8%AA%D8%A7%D8%AF-%D9%88,همکاری علمی، تعاملات فرهنگی و ایجاد تفاهم نامه تبادل استاد و دانشجو,"به گزارش گروه دانشگاه خبرگزاری آنا، محمدرضا کاشفی نیشابوری مشاور رئیس دانشگاه آزاد اسلامی استان تهران و معاون وزیر جهاد کشاورزی و محمد ملکی نیا مدیرکل امور بین الملل دانشگاه آزاد اسلامی استان تهران با شفیق دیوب سفیر سوریه دیدار و گفت‌وگو کردند.

در این نشست کاشفی بر تعاملات و مراودات بیشتر علمی و فرهنگی با سوریه تأکید کرد. وی همچنین خواهان همکاری های دوجانبه در زمینه توسعه فناوری، علمی، فرهنگی، پژوهشی و اعزام دانشجویان برای ادامه تحصیل شد.

محمد ملکی نیا مدیرکل امور بین الملل دانشگاه آزاد اسلامی استان تهران در این نشست گفت: در این تفاهم‌نامه سعی شده است بخشی از تربیت دانشجویان سوریه‌ای در دانشگاه آزاد اسلامی استان تهران و اعزام استادان به آن کشور در راستای تربیت دانشجو و بازسازی آموزش عالی این کشور همکاری‌ها شروع شود. این تفاهم‌نامه زمینه‌های آموزشی را برای دانشجویان سوری فراهم خواهد کرد.

انتهای پیام/۴۰۴۰/"
88,https://www.ana.press//news/659574/%D8%AA%D8%B1%DA%A9%DB%8C%D9%87-%D9%86%DA%AF%D8%B1%D8%A7%D9%86-%D8%A7%D8%B2-%D8%AA%D8%B5%D9%85%DB%8C%D9%85-%DB%8C%D9%88%D9%86%D8%A7%D9%86-%D8%A8%D9%87-%D8%A7%D9%84%D8%AD%D8%A7%D9%82-%D8%AC%D9%86%DA%AF%D9%86%D8%AF%D9%87-F35,ترکیه نگران از تصمیم یونان به الحاق جنگنده F35,"به گزارش گروه جهان خبرگزاری آنا، نخست‌وزیر یونان تائید کرد که این کشور به دنبال خرید جنگنده‌های پیشرفته «اف-۳۵» ساخت آمریکاست،اقدام یکه نیروی هوایی یونان به برتری قابل توجهی نسبت به ترکیه دست می‌یابد.

در این باره «کیریاکوس میتسوتاکیس» رئیس‌جمهور یونان تائید کرد که یونان به خرید جنگنده‌های پیشرفته اف-۳۵ ساخت ایالات‌متحده چشم دوخته و یک پیمانکار دفاعی برجسته آمریکایی به دنبال سرمایه‌گذاری در صنعت هوافضای یونان است.

میتسوتاکیس در مراسمی پس از دیدار با «جو بایدن» رئیس‌جمهور ایالات‌متحده در جمعه گذشته گفت که شرکت «لاکهید مارتین» به طور رسمی علاقه خود را برای سرمایه‌گذاری در صنایع هوافضای یونان ابراز کرده است.

نخست‌وزیر یونان اظهار کرد: «ما فرآیند دستیابی به یک اسکادران از هواپیماهای اف- ۳۵ را آغاز خواهیم کرد و امیدواریم بتوانیم این هواپیمای فوق‌العاده را تا قبل از پایان این دهه به نیروی هوایی یونان اضافه کنیم.»

یک رسانه یونانی دیگر نیز چندی قبل نوشت که دولت آمریکا پیشنهاد فروش جنگنده نسل پنجم اف-۳۵ را به یونان ارائه کرده، رویدادی که باعث برتری هوایی محرز یونان برابر ترکیه خواهد شد."
89,https://www.ana.press//news/659572/%D8%AF%D8%A7%D9%86%D8%B4%D8%AC%D9%88%DB%8C%D8%A7%D9%86-%D9%85%D9%87%D9%85-%D8%AA%D8%B1%DB%8C%D9%86-%D8%B9%D9%86%D8%B5%D8%B1-%D8%AD%DB%8C%D8%A7%D8%AA%DB%8C-%D8%AF%D8%A7%D9%86%D8%B4%DA%AF%D8%A7%D9%87-%D8%AF%D8%B1-%D8%B4%D9%88%D8%B1%D8%A7%DB%8C-%D8%AA%D8%B9%D8%A7%D9%85%D9%84-%D9%87%D8%B3%D8%AA%D9%86%D8%AF,دانشجویان مهم‌ترین عنصر حیاتی دانشگاه در شورای تعامل هستند,"به گزارش خبرنگار گروه استان‌های خبرگزاری آنا از بهبهان، حسین مهران‌نیا از برگزاری نخستین نشست شورای تعامل و هم‌اندیشی دانشجویی دانشگاه آزاد اسلامی واحد بهبهان با حضور سجاد طیبی رئیس این واحد دانشگاهی و اعضای شورای تعامل خبر داد.

بیشتر بخوانید:

معرفی اعضای شورای تعامل و هم‌اندیشی دانشجو و دانشگاه واحد سمنان

وی افزود: شورای تعامل دانشجویی دانشگاه آزاد اسلامی واحد بهبهان در راستای تقویت زمینه‌های مشارکت، همفکری و همکاری دانشجویان در محورهای صنفی رفاهی و خدمات آموزشی در چارچوب مدیریت اسلامی، ترویج قانون‌گرایی و مسؤلیت‌پذیری و صیانت از سرمایه‌های پر افتخار کشور شکل گرفته است.

معاون فرهنگی دانشجویی دانشگاه آزاد اسلامی واحد بهبهان برطرف کردن مشکلات صنفی دانشجویان، شنیدن خواسته‌های به حق دانشجویی در راستای مطالبه‌گری قانونمند برای طرح وتصمیم‌گیری در جلسات شورای اداری، آموزشی و فرهنگی این واحد دانشگاهی را از برکات این شورا بیان کرد.

مهران‌نیا گفت: حضور دانشجویان به عنوان مهم‌ترین عنصرحیاتی دانشگاه در این شورا باعث یکپارچه‌سازی پیشنهادات، انتقادات و راهکارهای دانشجویی در محورهای صنفی است و ارتباط دوسویه مدیران و دانشجویان باعث تعالی برنامه‌های مجموعه دانشگاه است.

انتهای پیام/۴۱۱۷/"
90,https://www.ana.press//news/659529/%D9%87%D9%81%D8%AA%D9%87-%D9%85%D9%84%DB%8C-%DA%A9%D8%A7%D8%B1%D8%A2%D9%81%D8%B1%DB%8C%D9%86%DB%8C-%D8%AF%D8%B1-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%AA%D9%87%D8%B1%D8%A7%D9%86-%D9%85%D8%B1%DA%A9%D8%B2%DB%8C-%D8%A8%D8%B1%DA%AF%D8%B2%D8%A7%D8%B1-%D8%B4%D8%AF,هفته ملی کارآفرینی در دانشگاه آزاد تهران مرکزی برگزار شد,
91,https://www.ana.press//news/659571/%D8%A7%D8%B9%D8%AA%D8%B1%D8%A7%D8%B6-%D8%B9%D8%B2%DB%8C%D8%B2%DB%8C-%D8%AE%D8%A7%D8%AF%D9%85-%D8%AF%D8%B1-%DA%A9%D9%85%DB%8C%D8%AA%D9%87-%D8%A7%D8%B3%D8%AA%DB%8C%D9%86%D8%A7%D9%81-%D8%AB%D8%A8%D8%AA-%D8%B4%D8%AF,اعتراض عزیزی خادم در کمیته استیناف ثبت شد,"به گزارش خبرنگار گروه ورزش خبرگزاری آنا، با اعلام کمیته اخلاق فدراسیون فوتبال، شهاب عزیزی خادم رئیس معزول فدراسیون فوتبال دو سال از هر گونه فعالیت مربوط به فوتبال، فوتبال ساحلی و فوتسال محروم شد. پس از ابلاغ این حکم، عزیزی خادم اعلام کرد در کمیته استیناف نسبت به این حکم اعتراض می‌کند و امروز هم وکیل او با حضور در کمیته استیناف نسبت به رای صادر شده اعتراض را ثبت کرد.

مجمع عمومی فدراسیون فوتبال ۱۰ خردادماه برگزار می‌شود و باید دید کمیته استیناف چه تصمیمی در مورد تجدیدنظرخواهی عزیزی خادم اتخاد خواهد کرد.

انتهای پیام/۴۰۵۷/"
92,https://www.ana.press//news/659569/%D9%85%D8%AE%D8%A8%D8%B1-%D8%B7%D8%B1%D8%AD-%D9%87%D8%A7%DB%8C-%D9%85%D8%B1%D8%A8%D9%88%D8%B7-%D8%A8%D9%87-%D8%A7%D8%AD%DB%8C%D8%A7%DB%8C-%D8%AF%D8%B1%DB%8C%D8%A7%DA%86%D9%87-%D8%A7%D8%B1%D9%88%D9%85%DB%8C%D9%87-%D8%B3%D8%B1%DB%8C%D8%B9-%D8%AA%D8%B1-%D8%B9%D9%85%D9%84%DB%8C%D8%A7%D8%AA%DB%8C-%D8%B4%D9%88%D8%AF,مخبر: طرح‌های مربوط به احیای دریاچه ارومیه سریع‌تر عملیاتی شود,"به گزارش گروه سیاست خبرگزاری آنا به نقل از پایگاه اطلاع‌رسانی معاون اول رئیس‌جمهور، جلسه هماهنگی و بررسی اجرای طرح‌های اولویت‌دار استان آذربایجان غربی بعدازظهر امروز (سه‌شنبه) به ریاست محمد مخبر معاون اول رئیس‌جمهور در نهاد ریاست‌جمهوری برگزار و بر اتمام و اجرای طرح‌های محرومیت‌زدایی در این استان تأکید شد.

در این جلسه با اشاره به مطالبات و تأکیدات رئیس جمهور در خصوص احیای دریاچه ارومیه مقرر شد تا طرح‌های مرتبط با احیای این دریاچه هر چه سریع‌تر عملیاتی شود.

در این جلسه که معاون اجرایی رئیس‌جمهور، وزرای بهداشت، درمان و آموزش پزشکی، ورزش و جوانان، راه و شهرسازی، فرهنگ و ارشاد اسلامی، علوم و تحقیقات و فناوری، رئیس سازمان حفاظت محیط زیست، رئیس بنیاد شهید و امور ایثارگران کشور، معاون علمی و فناوری رئیس‌جمهور، معاون رئیس‌جمهور در امور زنان و خانواده، استاندار آذربایجان‌غربی، معاونین و مسئولین دستگاه‌های مربوطه و استانی حضور داشتند، توافقات دستگاه‌های اجرایی و بانک‌های عامل برای اجرای طرح‌های اولویت‌دار این استان در حوزه‌های مختلف بررسی و تصویب شد.

همچنین در این جلسه بر ضرورت اجرایی و عملیاتی شدن هر چه سریع‌تر طرح‌های مرتبط با حوزه گردشگری، نیرو، ورزش و جوانان، خانواده و زنان، صنعتی، کشاورزی، آموزشی، بهداشتی، درمانی و عمرانی و زیرساختی استان آذربایجان‌غربی به منظور اشتغالزایی و توسعه و آبادانی این استان تأکید شد.

انتهای پیام/۴۱۶۴/"
93,https://www.ana.press//news/659567/%DA%A9%D8%B3%D8%A8-%D8%B1%D8%AA%D8%A8%D9%87-%D9%86%D8%AE%D8%B3%D8%AA-%D9%85%D8%B3%D8%A7%D8%A8%D9%82%D8%A7%D8%AA-%DA%A9%D8%B4%D9%88%D8%B1%DB%8C-%D9%82%D8%B1%D8%A2%D9%86-%D9%88-%D8%B9%D8%AA%D8%B1%D8%AA-%D8%AA%D9%88%D8%B3%D8%B7-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%B5%D9%81%D8%A7%D8%B4%D9%87%D8%B1,کسب رتبه نخست مسابقات کشوری قرآن و عترت توسط دانشگاه آزاد صفاشهر,"سروش کریمی در گفت‌وگو با خبرنگار گروه استان‌های خبرگزاری آنا در صفاشهر درباره مسابقات کشوری قرآن کریم و جشنواره هنری اظهار کرد: دانشگاه آزاد اسلامی واحد صفاشهر در این مسابقات با مشارکت ۴۳ درصدی موفق به کسب مقام نخست در این دوره از مسابقات شد.

بیشتر بخوانید:

فرهنگ‌سازی قرآن باید در تمام سطوح دانشگاه شکل بگیرد

وی با بیان این موضوع که تکیه بر مبانی ناب قرآن کریم می‌تواند جهت‌دهنده فعالیت‌های فرهنگی دانشگاه‌ها و مراکز علمی و تربیتی باشد، گفت: افتخار می‌کنیم که در این واحد دانشگاهی دانشجو و یا همکارانی داریم که منور به نور قرآن کریم هستند و موجب درخشش خود و دانشگاه در سطح استان و کشور شده‌اند.

رئیس دانشگاه آزاد اسلامی واحد صفاشهر اضافه کرد: قرآن کریم نور هدایت است و امروز فرهنگ‌سازی قرآنی باید در تمام سطوح دانشگاهی شکل بگیرد.

کریمی مطرح کرد: درخشش دانشگاه آزاد اسلامی واحد صفاشهر در مسابقات استانی و کشوری به دلیل مأنوس بودن همکاران و دانشجویان با کلام وحی بوده و این افتخار بزرگی برای این دانشگاه است.

وی خاطرنشان کرد: اهتمام جدی مدیریت فرهنگی دانشگاه آزاد اسلامی واحد صفاشهر به اجرای برنامه‌های فرهنگی اثرگذار و منظم در این راستا شرایطی را فراهم کرده است تا دانشجویان علاوه بر تعلیم دروس علمی با آموزه‌ها و ارزش‌های دینی مأنوس شده و باعث به ثمر رسیدن این موفقیت‌ها شوند.

انتهای پیام/۴۱۱۷/"
94,https://www.ana.press//news/659568/%D8%B9%DB%8C%D9%86-%D8%A7%D9%84%D9%84%D9%87%DB%8C-%D9%87%D9%85%DA%A9%D8%A7%D8%B1%DB%8C-%D9%85%DB%8C%D8%A7%D9%86-%D8%A7%DB%8C%D8%B1%D8%A7%D9%86-%D9%88-%DA%A9%D9%88%D8%A8%D8%A7-%D8%AF%D8%B1-%D9%81%D9%86%D8%A7%D9%88%D8%B1%DB%8C-%D9%87%D8%A7%DB%8C-%D9%86%D9%88%DB%8C%D9%86-%D9%88-%D8%A7%D9%85%D9%86%DB%8C%D8%AA,عین‌اللهی: همکاری میان ایران و کوبا در فناوری‌های نوین و امنیت غذایی گسترش می‌یابد,"به گزارش گروه جامعه خبرگزاری آنا، بهرام عین‌اللهی، وزیر بهداشت، درمان و آموزش پزشکی امضای ۱۳ سند همکاری میان ایران و کوبا را نشان‌دهنده سطح بالای روابط دو کشور اعلام کرد و از گسترش این روابط در بعد فناوری‌های نوین و امنیت غذایی خبر داد.

عین‌اللهی با بیان این خبر در مراسم اختتامیه هجدهمین کمیسیون مشترک همکاری‌های ایران و کوبا گفت: هجدهمین کمیسیون مشترک همکاری‌های اقتصادی ایران و کوبا طرحی نو و راهی جدید در گسترش همکاری‌های دو کشور بود.

وی افزود: ایران و کوبا در بعد فناوری‌های نوین همکاری مشترک داشته‌اند که این همکاری‌ها از تولید واکسن هپاتیت B شروع شد و تا تولید واکسن ضد کووید ۱۹ ادامه یافته است.

وی با اشاره به تفاهم ایران و کوبا برای توسعه همکاری‌ها در صنایع غذایی و غلبه بر بحران امنیت غذایی جهان در آینده، ادامه داد: ایران شش سال است که ریاست کمیسیون‌های مشترک همکاری‌های شانزدهم، هفدهم و هجدهم ایران و کوبا را در بعد تجاری و اقتصادی بر عهده دارد و در کمیسیون هجدهم ۱۳ سند و یادداشت تفاهم همکاری در حوزه‌های مختلف به امضا رسیده که در پویاتر کردن فضای اقتصادی، فرهنگی و تجاری بین دو کشور نقش مهمی خواهد داشت.

وزیر بهداشت ادامه داد: با وجود تحریم‌های ظالمانه و ناقض قوانین بین‌المللی توسط استعمارگران علیه ایران و کوبا این دو کشور در مهار کرونا موفق عمل کردند و حال‌آنکه کشورهای اروپا و آمریکا چنین موفقیتی نداشتند.

عین‌اللهی گفت: هجدهمین کمیسیون مشترک همکاری‌های اقتصادی دو کشور در زمینه‌های مالی، تجاری، بهداشت و درمان، امور بانکی، انرژی، نفت، کشاورزی، ورزشی، راه، علوم، معدن و تجارت دستاوردهای خوبی برای دو کشور به همراه داشت.

وی در پایان از هیئت کوبایی به ریاست ریکاردو کابریساس لوییس معاون نخست‌وزیر کوبا بابت حضور در ایران و همچنین معاونان و مدیران وزارتخانه‌های کشورمان برای همکاری در تنظیم اسناد و امضای توافقنامه‌ها قدردانی کرد.

انتهای پیام/۴۱۲۹/"
95,https://www.ana.press//news/659561/%D8%A7%D9%88%D9%84%DB%8C%D9%86-%D8%AE%D8%B1%DB%8C%D8%AF-%D8%B3%D8%B1%D9%85%D8%B1%D8%A8%DB%8C-%D8%A8%D8%A7%D8%B1%D8%B3%D9%84%D9%88%D9%86%D8%A7-%D8%AF%D8%B1-%D9%81%D8%B5%D9%84-%D8%A2%DB%8C%D9%86%D8%AF%D9%87,اولین خرید سرمربی بارسلونا در فصل آینده,"به گزارش گروه ورزش خبرگزاری آنا، ملی پوش برزیلی آماده است تا الند رود را در تابستان ترک کند، اما باید در نیوکمپ قبل از تکمیل قرارداد کار انجام شود.

سایت (GOAL) اعلام کرد رافینیا با شرایط شخصی برای انتقال تابستانی به بارسلونا موافقت کرده اما مذاکرات با لیدز تا پایان فصل متوقف شده است زیرا هر دو باشگاه در حال حاضر نگرانی‌های مبرم‌تری دارند. آن‌هایی که در الند رود هستند همچنان در مورد وضعیت خود در لیگ برتر عرق می‌کنند، با یک بازی مهم دیگر که در طول نبردشان برای شکست دادن این افت باید انجام شود، در حالی که مدیران در نیوکمپ در حال کار بر روی آزاد کردن فضا در تیم ژاوی و سقف دستمزد برای تقویت بیشتر هستند. گفته می شود که قراردادی با رافینیا، ملی پوش برزیلی در حال انجام است، با قراردادی که حقوق او را دو برابر می‌کند، با شرایطی که او را تا سال ۲۰۲۷ می‌رساند که اکنون در کاتالونیا تنظیم شده است.

این موینگر ۲۵ ساله که ۷ بازی ملی در کارنامه دارد، توسط دکو ستاره سابق بارسا که از ژوئن ۲۰۲۱ با او کار می‌کند، نماینده دارد. رافینیا امیدوار است که باشگاه فعلی خود را به سمت جایی امن هدایت کند، اما اگر تیم تحت مدیریت جسی مارش، مربی آمریکایی، از لیگ برتر انگلیس سقوط کند، کاهش قابل توجهی در بند آزادسازی او ایجاد خواهد شد. اگر لیدز به چمپیونشیپ سقوط کند، بارسا می‌تواند با ۲۵ میلیون یورو بازیکن برزیلی را به دست آورد.

رافینیا در حال مذاکره با بارسلونا برای انتقال تابستانی است. او دلش با انتقال به کاتالان بوده اما موانعی وجود دارد که باید قبل از هر گونه انتقالی برطرف شود. ژاوی در هفته‌های اخیر به همین موضوع اعتراف کرده و سرمربی بلوگرانا اعلام کرده است که خروج باید در تابستان تحریم شود تا از ورودها استقبال شود. برنامه این است که فیلیپه کوتینیو را به صورت دائمی به استون ویلا منتقل شود تا در هفته‌های آینده درآمدهای زیادی را از دست بدهد. با ظرفیت بازیکنانی مانند ساموئل اومتیتی، کلمنت لنگلت، نتو و فرنکی دی یونگ تیم تخلیه شود، در حالی که عثمان دمبله به سمت آژانس آزاد می‌رود.

بدون جذب سرمایه و کاهش صورتحساب دستمزد، بارسا قادر نخواهد بود آنهایی را که به آنها توجه دارد ثبت کند. رافینیا اکنون منتظر است، در حالی که به صورت شخصی نیز با فرانک کسیه، هافبک میلان و آندریاس کریستنسن، مدافع چلسی توافقاتی حاصل شده است و می توان بدون نیاز مبلغی آنها را خریداری کرد.

انتهای پیام/۴۰۴۸/"
96,https://www.ana.press//news/659562/%D8%A7%D8%B5%D9%84%D8%A7%D8%AD-%D9%88-%D8%AC%D8%B1%D8%A7%D8%AD%DB%8C-%D8%A7%D9%82%D8%AA%D8%B5%D8%A7%D8%AF%DB%8C-%D9%86%DB%8C%D8%A7%D8%B2-%DA%A9%D8%B4%D9%88%D8%B1-%D8%A7%D8%B3%D8%AA,اصلاح و جراحی اقتصادی نیاز کشور است,"به گزارش خبرنگار گروه استان‌های خبرگزاری آنا از ساری، آیت‌الله محمدباقر محمدی لائینی در نخستین یادواره ۲۲ شهید گمنام و ۲۴ شهید دانشگاه آزاد اسلامی واحد ساری و شهدای مدافع حرم استان مازندران اظهار کرد: اصلاح و جراحی اقتصادی نیاز کشور است، مردم باید آن را از دولت مطالبه کنند تا یارانه به مصرف‌کننده پرداخت شود.

وی افزود: پول یارانه در گذشته به برخی‌ها داده می‌شد و این اعتبار هرز می‌رفت؛ اما امروز دولت بنا دارد آن را به مصرف‌کننده و مردم پرداخت کند. اصلاح اقتصادی باید مطالبه عمومی مردم باشد تا به جای پرداخت یارانه به خانوار و زنجیره مصرف‌کننده پرداخت شود.

نماینده ولی فقیه در مازندران یاد و خاطره شهدای دوران دفاع مقدس و شهیدان گمنام را گرامیداشت و با تأکید بر لزوم پیروی و تداوم راه آنان گفت: امروز باید درس تحمل سختی و فداکاری را از شهیدان بیاموزیم.

انتهای پیام/۴۱۲۱/۴۰۶۲/"
97,https://www.ana.press//news/659565/%D8%AA%D9%88%D8%B2%DB%8C%D8%B9-%DB%B6%DB%B6%DB%B0-%D8%A8%D8%B3%D8%AA%D9%87-%D8%BA%D8%B0%D8%A7%DB%8C%DB%8C-%D9%85%DB%8C%D8%A7%D9%86-%D8%AE%D8%A7%D9%86%D9%88%D8%A7%D8%AF%D9%87-%D9%87%D8%A7%DB%8C-%DA%A9%D9%85-%D8%A8%D8%B6%D8%A7%D8%B9%D8%AA,توزیع ۶۶۰ بسته غذایی میان خانواده‌های کم‌بضاعت,"به گزارش خبرنگار گروه استان‌های خبرگزاری آنا از آستارا، در راستای مواسات و همدلی و به همت گروه جهادی بسیج دانشجویی دانشگاه آزاد اسلامی واحد آستارا و پایگاه‌های تابعه تعداد ۶۶۰ بسته معیشتی شامل مرغ، گوشت، رب گوجه‌فرنگی، روغن، سویا، ماکارونی، خرما، برنج، پیاز و سیب‌زمینی جمعاً به ارزش ۹۹۰ میلیون ریال میان نیازمندان توزیع شد.

این اقلام با حضور فرماندار شهرستان آستارا، فرماندهی سپاه شهرستان آستارا، رئیس سازمان بسیج دانشجویی استان گیلان، رئیس دانشگاه آزاد اسلامی واحد آستارا برای توزیع میان نیازمندان در اختیار گروه‌های جهادی و دهیاری‌ها قرار گرفت.

قبل از این مراسم با حضور رؤسای مؤسسات آموزش عالی شهرستان آستارا در محل فرمانداری این شهرستان مسئولان بسیج دانشجویی این مراکز با حضور صادق رمضانی رئیس سازمان بسیج دانشجویی استان گیلان معرفی و اهداف و برنامه‌های آتی این سازمان را تشریح شد.

انتهای پیام/۴۱۱۷/۴۰۶۲/"
98,https://www.ana.press//news/659566/%D8%AA%D8%B3%D9%84%DB%8C%D8%AA-%D8%B1%D8%A6%DB%8C%D8%B3%DB%8C-%D8%A8%D8%B1%D8%A7%DB%8C-%D8%AF%D8%B1%DA%AF%D8%B0%D8%B4%D8%AA-%D9%85%D8%A7%D8%AF%D8%B1-%D8%B4%D9%87%DB%8C%D8%AF%D8%A7%D9%86-%D8%B5%D9%86%DB%8C%D8%B9-%D8%AE%D8%A7%D9%86%DB%8C,تسلیت رئیسی برای درگذشت مادر شهیدان صنیع‌خانی,"به گزارش گروه سیاست خبرگزاری آنا به نقل از پایگاه اطلاع رسانی‌ریاست‌جمهوری، حجت‌الاسلام سید ابراهیم رئیسی رئیس‌جمهور در پیامی درگذشت حاجیه خانم میره‌ای مادر بزرگوار شهیدان سید محمد و سید محمدحسن صنیع‌خانی را به خانواده گرامی آن مرحومه تسلیت گفت.

متن پیام تسلیت رئیسی به شرح ذیل است:

بسم‌الله الرحمن الرحیم

درگذشت حاجیه خانم میره‌ای مادر بزرگوار شهیدان سید محمد و سید محمدحسن صنیع‌خانی موجب تألم خاطر شد.

این اسوه صبر و ایستادگی که تا پایان زندگی دنیایی همواره مدافع ارزش‌های اسلامی و مروج فرهنگ ایثار و شهادت بود، الگویی برای زنان امروز و فردای ایران اسلامی بوده و جایگاهی رفیع در پیشگاه الهی خواهد داشت.

اینجانب درگذشت این بانوی مؤمنه را به خانواده گرامی آن مرحومه تسلیت می‌گویم و از درگاه خداوند برای ایشان علو درجات و همنشینی با فرزندان شهیدش و برای بازماندگان صبر و سلامت مسئلت دارم.

سید ابراهیم رئیسی

رئیس‌جمهوری اسلامی ایران

انتهای پیام/۴۱۶۴/"
99,https://www.ana.press//news/659563/%D9%BE%D8%B0%DB%8C%D8%B1%D8%B4-%D9%86%D9%87%D8%A7%DB%8C%DB%8C-%DB%B8%DB%B0-%D8%AA%DB%8C%D9%85-%D8%A7%D8%B3%D8%AA%D8%A7%D9%86-%D9%81%D8%A7%D8%B1%D8%B3-%D8%A8%D8%B1%D8%A7%DB%8C-%D8%AD%D8%B6%D9%88%D8%B1-%D8%AF%D8%B1-%D8%B1%D9%88%DB%8C%D8%AF%D8%A7%D8%AF-%D8%B9%D8%B5%D8%B1-%D8%A7%D9%85%DB%8C%D8%AF,پذیرش نهایی ۸۰ تیم استان فارس برای حضور در رویداد عصر امید,"به گزارش خبرنگار گروه استان‌های خبرگزاری آنا از شیراز، محمدرضا قائدی در جمع خبرنگاران درباره تعداد بخش‌های شرکت‌کننده از سوی دانشگاه آزاد اسلامی استان فارس در رویداد عصر امید (رویداد ملی گام دوم دانشگاه آزاد اسلامی) بیان کرد: در مجموع بالغ‌بر ۸۶۰ مورد ایده و استارت‌آپ، شرکت و هسته فناور، گروه پژوهشی، زیرساخت آزمایشگاهی و محصولات و ایده‌های باشگاه پژوهشگران جوان از استان فارس برای شرکت در رویداد ملی گام دوم داوطلب شدند که از میان آنان ۳۶۰ هسته، گروه پژوهشی و زیرساخت‌های آزمایشگاهی به دبیرخانه استانی رویداد در استان فارس رسید.

وی ادامه داد: ۴۳۰ مورد از ایده‌ها و استارت‌آپ‌های اولیه و ۳۰ مورد شرکت‌های فناور و خلاق در دانشگاه آزاد اسلامی استان فارس ثبت‌ شد، ۳۰ مورد چالش فناوری و ۲۰ مورد محصولات و ایده‌های باشگاه پژوهشگران جوان و نخبگان نیز به ثبت رسید که از این تعداد کل ۸۰ مورد برای حضور، ارائه و شرکت در محل برگزاری رویداد ملی عصر امید به صورت نهایی پذیرفته‌ شده‌اند.

رئیس دانشگاه آزاد اسلامی استان فارس اظهار کرد: با توجه به نام‌گذاری سال ۱۴۰۱ توسط مقام معظم رهبری به نام «تولید دانش‌بنیان اشتغال‌آفرین»، باید به این مهم اشاره کرد که اکنون هسته‌ها و گروه‌های پژوهشی متعددی در دانشگاه آزاد اسلامی واحد شیراز و استان فارس تشکیل‌شده که در جریان برگزاری رویداد گام دوم؛ (رویداد ملی عصر امید) به معرفی آنها خواهیم پرداخت.

عضو هیئت علمی دانشگاه آزاد اسلامی استان فارس توضیح داد: از لحاظ اجرایی این هسته‌ها و گروه‌ها با هدایت علمی اعضای هیئت علمی قابلیت تبدیل‌ به شرکت‌های تحقیقاتی اولیه در مراکز رشد دانشگاهی را دارند و با حمایت صورت گرفته از این شرکت‌ها توسط مراکز رشد، آنها بعد از مدت زمان دو تا سه سال و به شرط انجام فعالیت‌های مناسب مربوط و پیشرفت علمی قادر به تولید محصولات دانش‌بنیان هستند که در نتیجه آنها را به شرکت‌های دانش‌بنیان با تولید محصولات استراتژیک تبدیل می‌کند، تمام این فعالیت‌ها در راستای نام‌گذاری سال ۱۴۰۱ به نام «تولید دانش‌بنیان اشتغال‌آفرین» است.

قائدی بیان کرد: برای تحقق این هدف دانشگاه آزاد اسلامی استان فارس، تلاش فراوانی برای عقد تفاهم‌نامه و قراردادهای کاری با صنایع مهم استان مانند صنایع الکترونیک فارس، پتروشیمی شیراز، مرکز مخابرات ایران و ... کرده است که با انجام فعالیت‌های مشترک در این زمینه توسط دانشگاه و صنعت تأثیر مستقیمی بر روند تولید دانش‌بنیان و کارآفرین در کشور دارد.

انتهای پیام/۴۱۱۷/۴۰۶۲/"
100,https://www.ana.press//news/659564/%D8%AF%D8%B3%D8%AA%D9%88%D8%B1-%D9%85%D8%AE%D8%A8%D8%B1-%D8%A8%D8%B1%D8%A7%DB%8C-%D8%AD%D8%B6%D9%88%D8%B1-%D8%AA%D9%85%D8%A7%D8%B4%D8%A7%DA%AF%D8%B1%D8%A7%D9%86-%D8%AF%D8%B1-%D9%85%D8%B3%D8%A7%D8%A8%D9%82%D8%A7%D8%AA-%D9%84%DB%8C%DA%AF-%D8%A8%D8%B1%D8%AA%D8%B1,دستور مخبر برای حضور تماشاگران در مسابقات لیگ برتر,"به گزارش گروه سیاست خبرگزاری آنا، علی بهادری جهرمی سخنگوی دولت با انتشار مطلبی در حساب کاربری خود در توئیتر نوشت: با دستور معاون اول رئیس‌جمهور، برگزاری مسابقات فوتبال تا پایان لیگ برتر با حضور تماشاگران برگزار خواهد شد.

انتهای پیام/۴۱۶۴/"
101,https://www.ana.press//photo/659560/%D8%AD%D8%B6%D9%88%D8%B1-%D8%AF%DA%A9%D8%AA%D8%B1-%D8%B7%D9%87%D8%B1%D8%A7%D9%86%DA%86%DB%8C-%D8%AF%D8%B1-%D8%AC%D9%85%D8%B9-%D8%A7%D8%B9%D8%B6%D8%A7%DB%8C-%D9%87%DB%8C%D8%A6%D8%AA-%D8%B9%D9%84%D9%85%DB%8C-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D9%87%D9%85%D8%AF%D8%A7%D9%86,حضور دکتر طهرانچی در جمع اعضای هیئت علمی دانشگاه آزاد همدان,"رئیس دانشگاه آزاد اسلامی در جمع اعضای هیئت علمی دانشگاه آزاد اسلامی واحد همدان حضور یافت و با آنان گفت‌وگو کرد.

به گزارش خبرنگار گروه استان‌های خبرگزاری آنا از همدان، دکتر محمدمهدی طهرانچی رئیس دانشگاه آزاد اسلامی که به منظور حضور در مراسم اختتامه مسابقات کشتی پهلوانی و هنرهای فردی دانشگاه‌های کشور به همدان سفر کرده بود در جمع اعضای هیئت علمی دانشگاه آزاد اسلامی واحد همدان علاوه بر پاسخ به پرسش‌های ایشان درباره مسائل مختلف دانشگاه و تبیین فعالیت‌های اخیر دانشگاه اسلامی در مباحث علمی، پژوهشی، فرهنگی و ... سخن گفت.

طهرانچی در برنامه کاری فشرده و منسجم در شورای دانشگاه آزاد اسلامی استان همدان نیز حضور یافت.

رئیس دانشگاه آزاد اسلامی با حجت‌الاسلام حبیب‌الله شعبانی موثقی نماینده ولی فقیه در استان همدان هم دیدار کرد.

عکاس: مسعود محمودی"
102,https://www.ana.press//news/659546/%D8%AD%D8%B3%D8%A7%D8%A8%D8%B1%D8%B3%DB%8C-%D8%B7%D8%B1%D8%AD-%D9%87%D8%A7%DB%8C-%D8%B5%D9%86%D8%AF%D9%88%D9%82-%D8%AA%D9%88%D8%B3%D8%B9%D9%87-%D9%85%D9%84%DB%8C-%D8%AF%D8%B1-%D8%AF%D8%B3%D8%AA%D9%88%D8%B1%DA%A9%D8%A7%D8%B1-%D8%AF%DB%8C%D9%88%D8%A7%D9%86-%D9%85%D8%AD%D8%A7%D8%B3%D8%A8%D8%A7%D8%AA-%D8%A7%D8%B3%D8%AA,حسابرسی طرح‌های صندوق توسعه ملی در دستورکار دیوان محاسبات است,"به گزارش گروه سیاست خبرگزاری آنا، مهرداد بذرپاش رئیس کل دیوان محاسبات کشور و رئیس هیئت نظارت بر صندوق توسعه ملی در دومین همایش علمی صندوق ثروت ملی و عدالت بین نسلی، گفت: نظامنامه وصول مطالبات صندوق توسعه ملی باید تغییر کند.

وی با بیان اینکه مأموریت اصلی این صندوق، حفظ ثروت ملی برای آیندگان است، افزود: حسابرسی عملکرد طرح‌های صندوق توسعه ملی در دستور کار دیوان محاسبات قرار گرفته است و سایر انفال به ویژه زمین هم به عنوان منابع صندوق باید مورد توجه قرار گیرد، گفت: اهمیت این‌ها کمتر از نفت نیست.

رئیس کل دیوان محاسبات اظهار کرد: بر خلاف آنچه که شعار «عدالت بین‌نسلی» مطرح می‌شود، اما در واقع، روزمرگی‌ها باعث شده از اهداف فاصله بگیریم. صندوق توسعه ملی عملاً به خزانه دوم دولت‌ها تبدیل شده که این اتفاق، اشتباهی راهبردی است.

رئیس هیئت نظارت و صندوق توسعه ملی تأکید کرد: در اساسنامه صندوق توسعه ملی باید ترکیب هیئت امنا اصلاح شود و به‌گونه‌ای نباشد که بزرگترین مصرف‌کنندگان منابع، اکثریت هیئت امنا را در اختیار داشته باشند، این تعارض منافع باید حل شود.

وی افزود: هیئت عامل به عنوان اصلی‌ترین بازیگر مأموریت بزرگ صندوق توسعه ملی، نقش مؤثر و چندانی در تکالیف و اقدامات آن ندارند.

بذرپاش با بیان اینکه ظرف ۱۰ سال اخیر به طور متوسط سالی ۱۰ میلیارد دلار تسهیلات مختلفی پرداخت شده است، این سؤال را مطرح کرد که چند درصد از این پرداخت‌ها با نظر هیئت عامل بوده است؟

رئیس کل دیوان محاسبات کشور عنوان کرد: بانک‌های عامل در بازپرداخت تسهیلات صندوق توسعه، عملکرد قابل قبولی ندارند. هزینه‌های گزاف و جاری و روزافزون دولت‌ها باعث شده به صورت مکرر درخواست برداشت از این صندوق ارائه شود که این دخل و تصرف، موجب بروز چالش شده است.

بذرپاش با تأکید بر اینکه اساسنامه و ساختار و نوع عملکرد صندوق توسعه ملی نیازمند تغییرات اساسی است، افزود: در نظامنامه وصول مطالبات صندوق هم باید اصلاحات مهمی اتفاق بیفتد.

وی ادامه داد: روند سنتی و ناکارآمد این موضوع که براساس استمهال‌های نامتعارف و روش چانه‌زنی است، باید به روز شود. تملک سهام بدهکاران کلان که سال‌ها از سررسید بدهی آن‌ها گذشته و اقدام درخوری نداشته‌اند، یکی از روش‌های پیشنهادی است. همچنین با همه احترامی که برای سازمان برنامه و بودجه قائلم، اما نباید دبیرخانه صندوق توسعه ملی در سازمان برنامه باشد.

رئیس هیئت نظارت بر صندوق توسعه ملی گفت: شکست حساب ذخیره ارزی باید به عنوان یک عبرت مورد توجه باشد. ۱۰ سال از آغاز به کار صندوق ثروت ملی و عدالت بین‌نسلی می‌گذرد که امیدوارم در آینده موجب افتخار شود.

انتهای پیام/۴۱۶۴/"
103,https://www.ana.press//news/659558/%DA%A9%D8%B4%D8%AA-%D9%85%DB%8C%DA%A9%D8%B1%D9%88%D8%AC%D9%84%D8%A8%DA%A9-%D8%AE%D9%88%D8%B1%D8%A7%DA%A9%DB%8C-%D8%AF%D8%B1-%DA%AF%D9%84%D8%AE%D8%A7%D9%86%D9%87-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A2%D8%A8%D8%A7%D8%AF%D9%87,کشت میکروجلبک خوراکی در گلخانه دانشگاه آزاد آباده,"به گزارش خبرنگار گروه استان‌های خبرگزاری آنا از آباده، مجاهد امیری در نشست با رئیس جهاد کشاورزی آباده از هم‌اندیشی و اجرای برنامه‌های «تولید دانش‌بنیان اشتغال‌آفرین» در حوزه کشاورزی توسط دانشگاه آزاد اسلامی واحد آباده خبر داد و گفت: برای عملیاتی کردن اهداف شعار سال و رویداد ملی گام دوم دانشگاه آزاد اسلامی، این دانشگاه با همکاری شرکت‌های دانش‌بنیان به کشت گیاه دارویی اسطوخودوس در یک هکتار از فضای سبز و زمین‌های تحقیقاتی کشاورزی اقدام کرده است.

رئیس دانشگاه آزاد آباده از کشت میکروجلبک خوراکی در فضای گلخانه این دانشگاه هم خبر داد و اظهار کرد: عملیات کشت، داشت و برداشت این جلبک با مشارکت شرکت‌های دانش‌بنیان صورت می‌پذیرد.

وی در این نشست از رئیس جهاد کشاورزی آباده خواست تا با توجه به شرایط اقلیمی شهرستان و کمبود منابع آبی نهایت همکاری را با این مرکز آموزشی داشته باشد.

رئیس دانشگاه آزاد اسلامی واحد آباده با تأکید بر اینکه شهرستان آباده مستعد کشت انواع گیاهان دارویی است، گفت: گیاهان دارویی ظرفیت تحمل خشکی دارند و گونه خوبی برای کشت هستند.

امیری افزود: کاشت گیاهان دارویی با رفع نیازهای اقتصادی در صنایع مختلف غذایی و دارویی نقش مؤثری در بهبود و معیشت مردم دارد.

انتهای پیام/۴۱۱۷/4062/"
104,https://www.ana.press//news/659547/%D8%A7%D8%B1%D8%A7%D8%A6%D9%87-%D8%AE%D8%AF%D9%85%D8%A7%D8%AA-%D8%AF%D9%88%D9%84%D8%AA-%D9%87%D9%88%D8%B4%D9%85%D9%86%D8%AF-%D8%A8%D8%A7-%D8%A8%D8%B3%D8%AA%D8%B1%D8%B3%D8%A7%D8%B2%DB%8C-%D9%85%D9%86%D8%A7%D8%B3%D8%A8,ارائه خدمات دولت هوشمند با بسترسازی مناسب,"به گزارش گروه علم و فناوری خبرگزاری آنا از وزارت ارتباطات و فناوری اطلاعات، محمد خوانساری در مراسم «افتتاح پروژه‌های وزارت ارتباطات و فناوری اطلاعات» که به مناسبت روز جهانی ارتباطات در پژوهشگاه ارتباطات و فناوری اطلاعات برگزار شد، ضمن قدردانی از اداره‌های روابط عمومی سازمان‌ها بابت نقش موثری که در برقرای ارتباط میان مسئولان و مردم ایفا می‌کنند، به محورهای کلی فعالیت سازمان فناوری اطلاعات ایران اشاره و بیان کرد: سازمان فناوری اطلاعات ایران با بسترسازی مناسب جهت ارائه خدمات دولت هوشمند، درصدد شیرین کردن ذائقه مردم با فناوری است و این مهم از طریق اهداف شبکه ملی اطلاعات در طرح کلان و معماری شبکه ملی اطلاعات و سند تحول دولت مردمی که توسط رئیس جمهور ابلاغ شد، تحقق می‌یابد. رویکرد سازمان فناوری اطلاعات ایران در تحقق دولت هوشمند، دولت به مثابه سکو یا پلتفرم است که به بازطراحی این خدمات اعم از خدمات دولت به دولت، دولت به مردم و دولت به کسب و کارها می‌پردازد. دولت به مثابه سکو، در واقع به «فناوری دولتی» (government technology) اشاره دارد که طی آن دولت به صورت کارا، خدمات خود را از طریق پلتفرم ارائه می‌دهد.

معاون وزیر ارتباطات بر ایجاد فرصت‌های برابر برای بخش خصوصی تاکید کرد و گفت: رویکرد سازمان فناوری اطلاعات در توسعه خدمات، مبتنی بر ایجاد فرصت‌سازی یکسان از طریق ارائه خدمات پایه دولت برای بخش خصوصی است که راه‌اندازی اپراتور خدمات‌رسان در سال جاری این امکان را فراهم می‌سازد تا بخش خصوصی از طریق خدمات پایه و خدمات ترکیبی، به شکلی منسجم از طریق یک پنجره واحد بتواند اطلاعات مورد نیاز خود را بدست آورد.

خوانساری با اشاره به شعار اتحادیه جهانی مخابرات در سال ۲۰۲۲ مبنی بر «فناوری‌های دیجیتال برای سالمندان و سالمندی سالم» تصریح کرد: ارائه خدمات مبتنی بر فناوری برای سالمندان در کشور، بازار بسیار بکر و دست نخورده‌ای است که صرفه اقتصادی قابل توجهی برای استارت‌آپ‌ها دارد. پایش‌های صورت گرفته در این زمینه نشان می‌دهد، به شرکت‌ها، دانشگاه‌ها و مجموعه‌های فعال استارت‌آپی توصیه کنیم با توجه به ظرفیت مناسب ارائه خدمات مبتنی بر فناوری اطلاعات برای سالمندان در کشور روی این بازار سرمایه‌گذاری کنند که توجیه لازم از نظر اقتصادی را داراست. علاوه بر صرفه اقتصادی، از منظر اجتماعی نیز حمایت از تولید محصولات نوآورانه، نقش قابل ملاحظه‌ای را در کاهش هزینه‌های همه‌جانبه سالمندی ایفا می‌کند.

وی خاطرنشان کرد: در حال حاضر میانگین کارآفرینان برتر جهان حدود ۴۵ سال است که با توجه به وجود تهدید سالمندی در دنیا، هدایتگران این حوزه را در سال‌های آینده تشکیل می‌دهند.

انتهای پیام/۳۰۰۴/"
105,https://www.ana.press//news/659557/%D8%B1%D8%A7%D9%87%DB%8C%D8%A7%D8%A8%DB%8C-%D8%AA%DB%8C%D9%85-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%DA%AF%DA%86%D8%B3%D8%A7%D8%B1%D8%A7%D9%86-%D8%A8%D9%87-%D9%85%D8%B1%D8%AD%D9%84%D9%87-%D9%86%D9%87%D8%A7%DB%8C%DB%8C-%DA%A9%D8%B1%D8%B3%DB%8C-%D9%87%D8%A7%DB%8C-%D8%A2%D8%B2%D8%A7%D8%AF%D8%A7%D9%86%D8%AF%DB%8C%D8%B4%DB%8C,راهیابی تیم دانشگاه آزاد گچساران به مرحله نهایی کرسی‌های آزاداندیشی,"به گزارش خبرنگار گروه استان‌های خبرگزاری آنا از گچساران، مرحله سوم دور دوم مسابقات سراسری کرسی‌های آزاداندیشی دانشگاه آزاد اسلامی با موضوع فرهنگی برگزار شد.

در این مرحله از مسابقات که با رقابت دو تیم دانشجویی از دانشگاه آزاد اسلامی واحد گچساران و علوم و تحقیقات تهران انجام شد، پس از تلاش بیش از یک ساعت گفت‌وگو و چالش بر سر موضوع «طرح صیانت فضای مجازی» با رأی داوران تیم دانشجویی اندیشه پویا از این دانشگاه به مرحله بعدی مسابقات راه پیدا کرد.

انتهای پیام/۴۰۷۸/۴۰۶۲/"
106,https://www.ana.press//news/659556/%DA%A9%D8%B3%D8%A8-%D8%AA%D9%86%D8%AF%DB%8C%D8%B3-%D9%85%D9%84%DB%8C-%D9%81%D8%AF%D8%A7%DA%A9%D8%A7%D8%B1%DB%8C-%D8%AA%D9%88%D8%B3%D8%B7-%D8%AF%D8%A7%D9%86%D8%B4%D8%AC%D9%88%DB%8C-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A7%D8%B3%D9%84%D8%A7%D9%85%DB%8C-%D8%B1%D8%A7%D9%85%D9%87%D8%B1%D9%85%D8%B2,کسب تندیس ملی فداکاری توسط دانشجوی دانشگاه آزاد اسلامی رامهرمز,"به گزارش خبرنگار گروه استان‌های خبرگزاری آنا از رامهرمز، مجید قنواتی دانشجوی دانشگاه آزاد اسلامی واحد رامهرمز در یازدهمین آیین اعطای تندیس ملی فداکاری دانشجویان ایران که در دانشگاه تهران برگزار شد به‌عنوان یکی از برگزیدگان دریافت تندیس ملی فداکاری دانشجویان ایران تجلیل شد.

نکته قابل توجه این مراسم خودداری مجید قنواتی از دریافت این تندیس و درخواست اعطای آن به همسرش که در سالن همراه او بود، شد و این کار وی باعث احترام ویژه و تشویق حاضران و مسئولان در سالن را در پی داشت.

قنواتی دلیل این کار را در دو نکته خلاصه کرد و گفت: هدف دارم که زوج‌های جوان را به فعالیت‌های مشترک جهادی تشویق کنم و به پاس ۱۱ سال همراهی همسرم در همه عرصه‌های جهادی و همزمان تربیت فرزندان و خانه داری‌اش، تندیس ملی فداکاری را به همسرم اهدا کردم.

به گزارش آنا، چند ماه پیش قنواتی از برگزیدگان ملی مهرواره محله همدل شده بود.

انتهای پیام/۴۱۲۱/"
107,https://www.ana.press//news/659541/%D8%A2%D8%AE%D8%B1%DB%8C%D9%86-%D8%AC%D8%B2%D8%A6%DB%8C%D8%A7%D8%AA-%D8%A7%D8%B2-%D9%88%D8%B6%D8%B9%DB%8C%D8%AA-%D9%81%D8%A7%D8%B6%D9%84%D8%A7%D8%A8-%D9%85%D9%86%D8%B7%D9%82%D9%87-%DB%B2%DB%B2-%DA%A9%D9%85%D8%A8%D9%88%D8%AF-%DB%B1%DB%B0%DB%B0-%D9%85%D8%AF%D8%B1%D8%B3%D9%87-%D8%AF%D8%B1-%D9%86%D9%88%D8%B3%D8%A7%D8%B2%D8%AA%D8%B1%DB%8C%D9%86,آخرین جزئیات از وضعیت فاضلاب منطقه ۲۲/ کمبود ۱۰۰ مدرسه در نوسازترین منطقه تهران,"روح‌الله دلیری مدیر روابط عمومی شهرداری منطقه ۲۲ در گفت‌وگو با خبرنگار حوزه شهری گروه جامعه خبرگزاری آنا، در پاسخ به سوالی مبنی بر وضعیت فاضلاب این منطقه اظهار کرد: در حال حاضر ۳۰ درصد از منطقه ۲۲ شهر تهران به شبکه فاظلاب متصل است و ۷۰ درصد آن مغفول مانده که البته با ورود رئیس جمهور، وزیر نیرو و شهردار تهران اقدامات خوبی رو به انجام است.

وی با بیان اینکه شهرداری تهران زمینی به وسعت ۸ هزار متر را برای امر فاضلاب در اختیار اداره آب و فاضلاب قرار داده افزود: همچنین قطعه زمینی به وسعت ۶۰ هزار متر در منطقه خرگوش دره قرار است تحویل آب و فاضلاب داده شود تا بزرگترین تصفیه خانه غرب شهر تهران در این مرکز احداث شود.

دلیری درباره وضعیت مراکز بهداشتی منطقه ۲۲ گفت: این منطقه از نظر بهداشت وضعیت مناسبی دارد و استانداردها وجود دارد، اما از نظر مراکز آموزشی در سرانه آموزش دغدغه‌هایی داریم، چراکهع ۱۰۰مدرسه در این منطقه مورد نیاز است.

مدیر روابط عمومی شهرداری منطقه ۲۲ با بیان اینکه در حال حال حاضر به خاطر قدمت کم منطقه، نیاز به لایروبی مسیرهای فاضلاب نداریم افزود: در سال ۸۹ جمعیت منطقه ۲۲ ۶۰ هزار نفر بوده و پیش بینی می‌شود تا ۲ سال آینده جمعیت منطقه به بیش از ۵۰۰ هزار نفر برسد، چراکه ۲۲ یک منطقه نوساز و مهندسی ساز است و خدمات بهداشتی و تفریحی مناسبی هم در منطقه لحاظ شده، در همین راستا باتوجه به رشد جمعیت منطقه می‌طلبد موضوع فاضلاب آن به سرعت حل شود.

انتهای پیام/۴۱۷۲/"
108,https://www.ana.press//news/659550/%D9%85%D9%82%D8%A7%D9%84%D9%87-%D9%BE%DA%98%D9%88%D9%87%D8%B4%DA%AF%D8%B1-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%B1%D8%A7%D9%85%D8%B3%D8%B1-%D8%AF%D8%B1-%DA%98%D9%88%D8%B1%D9%86%D8%A7%D9%84-%D8%A8%DB%8C%D9%86-%D8%A7%D9%84%D9%85%D9%84%D9%84%DB%8C-%D9%86%D9%85%D8%A7%DB%8C%D9%87-%D8%B4%D8%AF,مقاله پژوهشگر دانشگاه آزاد رامسر در ژورنال بین‌المللی نمایه شد,"به گزارش خبرنگار گروه استان‌های خبرگزاری آنا از رامسر، مقاله سارا حسن‌پور عضو هیئت علمی گروه برق و پژوهشگر برتر دانشگاه آزاد اسلامی واحد رامسر در سال ۱۴۰۰ و همکاران وی در ژورنال بین‌المللی مؤسسه مهندسان برق و الکترونیک آمریکا شاخه الکترونیک صنعتی موسوم به IEEE Transactions on Industrial Electronics به چاپ رسیده است.

سارا حسن‌پور در گفت‌وگو با خبرنگار آنا با تشریح اهداف چاپ این مقاله اظهار کرد: سال‌های اخیر به دلیل معضلات زیست‌محیطی و محدودیت سوخت‌های فسیلی، استفاده از منابع تجدید پذیر مانند فتوولتائیک و سلول‌های خورشیدی به‌صورت قابل توجهی توسعه یافته و چنین منابعی نیازمند استفاده از مبدل‌های قدرت افزاینده ولتاژ که دارای شاخص‌های عملکردی مناسب باشند، هستند.

وی ادامه داد: در این مقاله، مبدل جدیدی با قابلیت افزایندگی ولتاژ که دارای شاخص‌های عملکردی منحصربه‌فرد بوده ارائه شده و نمونه آزمایشگاهی مبدل پیشنهادی به ازای منبع ورودی ۲۵ ولت و خروجی ۴۰۰ ولت با توان ۴۰۰ وات نیز پیاده‌سازی شده است.

به گزارش آنا، ژورنال بین‌المللی مؤسسه مهندسان برق و الکترونیک آمریکا شاخه الکترونیک صنعتی موسوم به IEEE Transactions on Industrial Electronics دارای سطح Q۱ با ضریب تأثیر ۶.۱۵۳ است.

انتهای پیام/۴۱۲۱/۴۰۶۲/"
109,https://www.ana.press//news/659552/%D9%88%D8%A7%DA%A9%D9%86%D8%B4-%D8%B1%D9%88%D8%B3%DB%8C%D9%87-%D8%A8%D9%87-%D8%AA%D8%B5%D9%85%DB%8C%D9%85-%D8%A7%D8%B3%DA%A9%D8%A7%D8%AA%D9%84%D9%86%D8%AF-%D8%A8%D8%B1%D8%A7%DB%8C-%D9%BE%DB%8C%D9%88%D8%B3%D8%AA%D9%86-%D8%A8%D9%87-%D9%86%D8%A7%D8%AA%D9%88,واکنش روسیه به تصمیم اسکاتلند برای پیوستن به ناتو,"به گزارش گروه جهان خبرگزاری آنا از ریانووستی، دیمیتری پسکوف درباره اظهارات برخی از مقام‌های اسکاتلند مبنی بر قصد کشورشان برای پیوستن به ناتو و اتحادیه اروپا گفت: برنامه‌های اسکاتلند برای جدایی از بریتانیا، سپس پیوستن به ناتو و اتحادیه اروپا باید به‌وسیله لندن به‌طور رسمی پیگیری شود.

نیکولا استورجن، نخست‌وزیر اسکاتلند پیش‌تر گفته بود، این کشور در صورت استقلال از انگلستان به‌دنبال پیوستن به ناتو خواهد بود.

وی افزود: حزب ملی اسکاتلند به رهبری من در سال ۲۰۱۲ تصمیم گرفت اگر کشور مستقل شود، به دنبال عضویت در ناتو باشد.

انتهای پیام/۴۰۳۳/"
110,https://www.ana.press//news/659545/%D8%B1%D9%88%D8%B3%DB%8C%D9%87-%DB%B2-%DA%A9%D8%A7%D8%B1%D9%85%D9%86%D8%AF-%D8%B3%D9%81%D8%A7%D8%B1%D8%AA-%D9%81%D9%86%D9%84%D8%A7%D9%86%D8%AF-%D8%AF%D8%B1-%D9%85%D8%B3%DA%A9%D9%88-%D8%B1%D8%A7-%D8%A7%D8%AE%D8%B1%D8%A7%D8%AC-%DA%A9%D8%B1%D8%AF,روسیه ۲ کارمند سفارت فنلاند در مسکو را اخراج کرد,"به گزارش گروه جهان خبرگزاری آنا از اینترفکس، وزارت امور خارجه روسیه دو کارمند سفارت فنلاند در مسکو را بر مبنای اصل اقدام متقابل اخراج کرد.

مسکو با اعلام ابن خبر، دو کارمند سفارت فنلاند را «عناصر نامطلوب» خواند.

وزارت امور خارجه روسیه تأکید کرد: سفیر فنلاند در مسکو به وزارت امور خارجه روسیه احضار و مراتب اعتراض شدید دولت به وی به‌دلیل اخراج بی‌دلیل کارمندان سفارت روسیه در هلسینکی از فنلاند ابلاغ شد.

در واکنش به این اقدامات مقام‌های فنلاند، طرف روسی تصمیم گرفت از حضور و اقامت دو کارمند سفارت فنلاند در مسکو خودداری کند.

انتهای پیام/۴۰۳۳/"
111,https://www.ana.press//news/659554/%D8%AC%D8%B2%D8%A6%DB%8C%D8%A7%D8%AA-%D9%85%D8%B3%D8%A7%D8%A8%D9%82%D8%A7%D8%AA-%DA%A9%D8%B4%D8%AA%DB%8C-%D9%BE%D9%87%D9%84%D9%88%D8%A7%D9%86%DB%8C-%D9%88-%D9%87%D9%86%D8%B1%D9%87%D8%A7%DB%8C-%D9%81%D8%B1%D8%AF%DB%8C-%D8%AF%D8%A7%D9%86%D8%B4%DA%AF%D8%A7%D9%87-%D9%87%D8%A7%DB%8C-%DA%A9%D8%B4%D9%88%D8%B1,جزئیات مسابقات کشتی پهلوانی و هنرهای فردی دانشگاه‌های کشور,"مهدی مجلسی در گفت‌وگو با خبرنگار گروه استان‌های خبرگزاری آنا در همدان اعلام کرد که نخستین دوره مسابقات ورزش زورخانه‌ای و هنرهای فردی دانشگاه‌های سراسر کشور به مدت دو روز به میزبانی دانشگاه آزاد اسلامی واحد همدان برگزار شد.

وی عنوان کرد: در این مسابقات ۱۲۰ ورزشکار، مربی و سرپرست از ۲۳ دانشگاه کشور در قالب ۱۸ تیم از واحدهای دانشگاه ازاد اسلامی و پنج تیم از سایر دانشگاه‌ها با یکدیگر رقابت کردند که دانشگاه آزاد اسلامی واحد همدان در بخش تیمی موفق به کسب عنوان قهرمانی شد.

گزارش تصویری مسابقات کشتی پهلوانی و هنرهای فردی دانشگاه‌های کشور را اینجا ببینید.

معاون فرهنگی دانشجویی دانشگاه آزاد اسلامی واحد همدان بیان کرد: این مسابقات در دو بخش کشتی پهلوانی و ورزش‌های زورخانه‌ای برگزار شد و در رشته کشتی پهلوانی ورزشکاران در دو وزن مثبت ۹۰ و منفی ۹۰ کیلوگرم حضور داشتند.

مجلسی بیان کرد: حرکات هنرهای فردی این مسابقات نیز در پنج بخش میل‌بازی، چرخ چمنی، چرخ تیز، سنگ و کباده بود.

وی توضیح داد: در آیین پایانی مسابقات که با حضور دکتر محمدمهدی طهرانچی رئیس دانشگاه آزاد اسلامی، سردار مظاهر مجیدی فرمانده سپاه انصارالحسین(ع) همدان، رئیس دانشگاه آزاد اسلامی واحد همدان، جمعی از مدیران، مسئولان و خانواده شهدا برگزار شد از نفرات برگزیده این دوره از مسابقات تجلیل شد.

معاون فرهنگی دانشجویی دانشگاه آزاد اسلامی واحد همدان بیان کرد: در آیین پایانی امیرمحمد طاهرخانی دانشجوی دانشگاه آزاد اسلامی واحد تاکستان به‌عنوان پهلوان سال دانشگاه آزاد اسلامی معرفی شد.

مجلسی از اهدای شال پهلوانی به دکتر طهرانچی رئیس دانشگاه آزاد اسلامی در اختتامیه مراسم خبر داد و گفت: شال پهلوانی به خانواده‌های شهید علیرضا شمسی‌پور، شهید محمدرضا مازویی، شهید شاخص استان همدان در سال ۱۴۰۱ و شهید امیر طلایی شهید شاخص شهرستان همدان نیز اهدا شد.

وی متذکر شد: در رشته کشتی پهلوانی مثبت ۹۰ کیلوگرم امیرمحمد طاهرخانی از تاکستان رتبه نخست، امیرحسین علیپور از خراسان شمالی رتبه دوم و علی علیرضایی از همدان و محمدرسول خسروی از کرمانشاه رتبه سوم را کسب کردند.

معاون فرهنگی دانشجویی دانشگاه آزاد اسلامی واحد همدان یادآور شد: در بخش کشتی پهلوانی منفی ۹۰ کیلوگرم صادق آرزنگ از خراسان شمالی رتبه نخست، علیرضا پورمحمد از تهران مرکزی رتبه دوم و محمدامین رسولی از تهران مرکزی و امیررضا طاهرخانی از تاکستان رتبه سوم را به دست آوردند.

مجلسی مطرح کرد: در رشته چرخ چمنی سید عباس حسینی از دانشگاه علمی کاربردی همدان رتبه نخست، سیدعطا موسوی از زاهدان رتبه دوم و علی محمد ابوالحسنی منفرد از کاشان و محمد قیاسوند از همدان سوم شدند.

وی تبیین کرد: در رشته چرخ تیز سید عباس حسینی از علی و کاربردی رتبه نخست را کسب کرد، محمدمتین مهیمنی از کاشان دوم شد و سید عطا موسوی از زاهدان و محمد قیاسوند مقام سوم را کسب کردند.

معاون فرهنگی دانشجویی دانشگاه آزاد اسلامی واحد همدان بیان کرد: در رشته کباده هادی اشرفیان از علمی کاربردی همدان به رتبه نخست رسید، جعفر نوری از اسدآباد و حاجی محمدیان از قم دوم و سوم شدند و خلیل سزاسلطانی به مقام چهارم رسید.

مجلسی افزود: در بخش میل بازی علی اکبر خاکدوست از قم رتبه نخست را از آن خود کرد، سید سجاد موسوی از همدان دوم دوم شد، سلمان خانی از اصفهان و امیر سلیمی از البرز نیز به ترتیب رتبه‌های سوم و چهارم را به دست آوردند.

وی تشریح کرد: در رشته سنگ سالار علی قلی‌زاده از تهران جنوب اول شد، رضا قادری اردکانی از سپیدان شیراز مقام دومی را به دست آورد و علی یادگاری از پیام نور و علیرضا خندان از کاشان رتبه سومی را کسب کردند.

معاون فرهنگی دانشجویی دانشگاه آزاد اسلامی واحد همدان گفت: در مجموع تیمی کشتی پهلوانی و هنرهای فردی همدان مقام اول را کسب کرد، علمی کاربردی تهران دوم شد و کاشان به مقام سوم دست یافت.

انتهای پیام/۴۰۷۸/۴۰۶۲/"
112,https://www.ana.press//news/659555/%D9%88%D8%A7%D8%AD%D8%AF%D9%87%D8%A7%DB%8C-%D9%86%D9%87%D8%B6%D8%AA-%D9%85%D9%84%DB%8C-%D9%85%D8%B3%DA%A9%D9%86-%DB%8C%DA%A9-%D8%B3%D8%A7%D9%84-%D9%88-%D9%86%DB%8C%D9%85%D9%87-%D8%B3%D8%A7%D8%AE%D8%AA%D9%87-%D9%85%DB%8C-%D8%B4%D9%88%D8%AF,واحدهای نهضت ملی مسکن یک سال و نیمه ساخته می‌شود,"به گزارش گروه اقتصاد خبرگزاری آنا، رستم قاسمی وزیر راه و شهرسازی درباره آغاز عملیات اجرایی تعدادی از واحدهای نهضت ملی مسکن اظهار کرد: امروز با حضور رئیس جمهور در شورای عالی مسکن عملیات اجرایی ساخت ۱۱۸ هزار واحد مسکونی به صورت ویدئوکنفرانس آغاز شد.

وی افزود: بیشتر این واحدها در شهرهای جدید مانند پرند، پردیس، هشتگرد، صدرا و سهند قرار دارند که عملیات اجرایی آنها آغاز شده است.

وزیر راه و شهرسازی با تاکید بر اینکه ساخت مسکن در کشور ما ۱.۵ تا ۲ سال به طول می‌انجامد گفت: امیدواریم در همین زمان ۱.۵ ساله واحدها تحویل متقاضیان شود.

قاسمی تسهیلات اعطایی به متقاضیان نهضت ملی مسکن در تهران را ۴۵۰ و مراکز استان‌ها ۳۵۰ میلیون تومان عنوان کرد و گفت: بیشتر شهرهای جدید در همجواری مراکز استان‌ها و کلانشهرها قرار دارند که تسهیلات آنها شامل ۳۵۰ تا ۴۵۰ میلیون تومان می‌شود.

وی با اشاره به برخی مشکلات ساکنان شهرهای جدید از قبیل نبود تأسیسات روبنایی و زیرساخت‌ها همچون مدارس، درمانگاه‌ها و کلانتری‌ها گفت: در شهرهای جدیدی که این مشکلات را دارند در حال برطرف کردن آنها هستیم اما از این پس همزمان با ساخت مسکن ذیل طرح نهضت ملی مسکن، زیرساخت‌ها و فضاهای روبنایی را نیز احداث می‌کنیم.

وزیر راه و شهرسازی در خصوص وضعیت شهرسازی نهضت ملی مسکن افزود: برخی شهرهای جدید در هنگام ساخت واحدهای نهضت ملی مسکن ایجاد می‌شوند ولی اشکالات مسکن مهر را ندارند و فعلاً در مسکن مهر تراکم خانوار ۱۲۷ خانواده در هکتار بود که در نهضت ملی به ۵۰ خانواده در هکتار کاهش می‌یابد. همچنین احداث فضاهای سبز نیز در کنار مجتمع‌های مسکونی دیده شده است.

انتهای پیام/"
113,https://www.ana.press//news/659548/%D8%AA%D8%AD%D9%88%D9%84-%D8%AF%D8%B1-%D8%AC%D8%A7%D9%85%D8%B9%D9%87-%D8%A7%D8%B3%D9%84%D8%A7%D9%85%DB%8C-%D8%A8%D8%A7-%D8%AA%DA%A9%DB%8C%D9%87-%D8%A8%D8%B1-%D9%85%D8%B9%D8%A7%D8%B1%D9%81-%D9%85%D9%87%D8%AF%D9%88%DB%8C%D8%AA,تحول در جامعه اسلامی با تکیه‌ بر معارف مهدویت,"به گزارش خبرنگار گروه استان‌های خبرگزاری آنا از ایلام، بهروز ناصری در جلسه دبیرخانه مهدویت دانشگاه آزاد اسلامی استان ایلام اظهار کرد: با تکیه‌ بر معارف ناب مهدویت می‌توان در جامعه اسلامی تحول ایجاد کرد؛ چراکه با اعتقاد به ظهور منجی و انتظار قیام جهانی حضرت مهدی (عج) زمینه حرکت و پویایی جامعه فراهم است.

رئیس دانشگاه آزاد اسلامی واحد ایلام مطرح کرد: مهدویت ظرفیت عظیم جهان اسلامی است و امروز شاهدیم مکتب‌های دست‌ساز بشری ناتوان هستند و می‌توانیم با تکیه‌بر معارف مهدوی در جامعه تحول ایجاد کنیم.

رئیس دبیرخانه مهدویت دانشگاه آزاد استان ایلام اضافه کرد: قرارگرفتن استان ایلام در مسیر عتبات عالیات و خاصه در زمان اربعین ظرفیت عظیمی فرهنگی است و می‌توان با بهره‌گیری از معارف اربعین ظهور را تسریع کرد.

ناصری ادامه داد: استان ایلام استانی ولایت‌مدار و مردم این استان برای همیشه تاریخ سربلند هستند و این مردم هم در زمان وقوع انقلاب اسلامی و هم جنگ تحمیلی پای‌کار بوده‌اند.

وی بیان کرد: عشق این مردم به ائمه اطهار بی‌نظیر است و شاهدیم در ایام اربعین هرساله ایلام میزبان میلیون‌ها عاشق و دلداده امام حسین(ع) است و این ظرفیت عظیم برای انجام هر کار فرهنگی در استان بی‌نظیر است و قطعاً نقش دانشگاه آزاد اسلامی به عنوان دانشگاهی انقلابی با مدیران جهادی پررنگ‌تر است.

در ادامه نصرت الله حیدری مسئول دبیرخانه مهدویت دانشگاه آزاد استان ایلام گزارشی از اقدامات و برنامه‌های دبیرخانه را ارائه کرد و مورد تصویب اعضا قرار گرفت.

انتهای پیام/۴۱۱۷/۴۰۶۲/"
114,https://www.ana.press//news/659524/%D9%86%D9%82%D8%B4-%D9%BE%D8%B1%D8%B1%D9%86%DA%AF-%D9%85%D8%B9%D8%A7%D9%88%D9%86%D8%A7%D9%86-%D9%81%D8%B1%D9%87%D9%86%DA%AF%DB%8C-%D8%AF%D8%A7%D9%86%D8%B4%DA%AF%D8%A7%D9%87-%D9%87%D8%A7-%D8%AF%D8%B1-%D9%BE%D9%88%D8%B4%D8%B4-%D8%AF%D8%A7%D9%86%D8%B4%D8%AC%D9%88%DB%8C%D8%A7%D9%86-%D8%A7%D9%82%D8%AF%D8%A7%D9%85%D8%A7%D8%AA,نقش پررنگ معاونان فرهنگی دانشگاه‌ها در پوشش دانشجویان/ اقدامات خوب دانشگاه آزاد اسلامی در زمینه حجاب,"به گزارش خبرنگار گروه دانشگاه خبرگزاری آنا، عبدالحسین کلانتری، معاون فرهنگی و اجتماعی وزارت علوم در نشست دو روزه معاونان فرهنگی سراسر کشور که در سالن جهاد علمی وزارت علوم برگزار شد، خاطر نشان کرد: بیشترین مسئولیت دانشگاه‌ها برای از سرگیری آموزش حضوری بر دوش معاونان فرهنگی بود زیرا در این دو سال این معاونت به‌عنوان خط مقدم دانشگاه بیشترین صدمه را از لحاظ ساختار و غیره خورد.

وی ادامه داد: دانشگاه پساکرونا کاملا متفاوت شد؛ بنابراین نمی‌توانستیم با رویکردهای پیشین به فعالیت‌های خود ادامه دهیم و نیازمند تمهیدات جدید بودیم اما نباید تحت تاثیر این فضا قرار بگیریم و با تحلیل دقیق این فضا کنشگری مناسبی داشته باشیم.

کلانتری بیان کرد: فرهنگ حاشیه و پیوست نیست بلکه باید به‌طور جدی مورد توجه قرار گیرد و بر این باور باشیم که صرف هزینه در این مسیر سرمایه‌گذاری برای آموزش، پژوهش و آینده کشور است ازاین‌رو موفقیت در این مسیر حمایت‌های بیش از پیش را می‌طلبد و امیدواریم با اختصاص ۳ درصد از بودجه دانشگاه‌ها به فعالیت‌های فرهنگی گامی اساسی در این زمینه برداشته شود. به‌طور جدی پیگیر اختصاص این ۳ درصد هستیم و رصد و پایش دقیقی نیز در این راستا صورت گرفته که در سال ۱۴۰۲ در لایحه دولت ردیف بودجه فرهنگی مشخص باشد و از طریق دیوان محاسبات مورد بررسی قرار گیرد.

معاون فرهنگی و اجتماعی وزارت علوم بیان کرد: با توجه به دو سال دوری دانشجویان از فضای دانشگاه انتظار می‌رفت که در زمینه عفاف، حجاب و قوانین پوشش با مشکلاتی روبه‌رو شویم و این امر بارها از سوی مقام معظم رهبری نیز مورد تاکید قرا گرفت بنابراین باید برنامه‌ریزی اصولی در این زمینه توسط معاونت‌ها صورت گیرد و رویدادهای استاندارد فرهنگی تعریف شود.

این مقام مسئول اضافه کرد: در حوزه عفاف و حجاب اقدامات خوبی در برخی دانشگاه‌ها همچون دانشگاه آزاد اسلامی صورت گرفت اما باید تلاش کنیم که مشکلات پوششی دانشجویان به حراست و واکنش دانشجویان کشیده نشود. این مشکل همچنان در دانشگاه‌ها وجود دارد و نقش معاونت فرهنگی باید در این زمینه پررنگ باشد.

وی اظهار کرد: فعالیت‌های بین‌الملل در میان اساتید و دانشجویان پیگیری خواهد شد و تعریف برنامه ویژه برای دانشجویان خارجی باید در دستور کار شما معاونین فرهنگی قرار گیرد. در وزارت علوم نیز اساس‌نامه منظبتی برای آن در نظر گرفته‌ایم که بعد از تاییدنهایی ارسال خواهد شد.

کلانتری در پایان اظهار کرد: برگزاری اینگونه نشست‌ها با هدف اشتراک‌گذاری تجربه‌ها بسیار مثمرثمر خواهد بود و از معاونین فرهنگی انتظار داریم به‌صورت شبکه‌ای و هم‌افزا کارها را پیش ببرند.

انتهای پیام/۱۰۴/"
115,https://www.ana.press//photo/659551/%D9%86%D8%AE%D8%B3%D8%AA%DB%8C%D9%86-%D8%AF%D9%88%D8%B1%D9%87-%D9%85%D8%B3%D8%A7%D8%A8%D9%82%D8%A7%D8%AA-%D9%88%D8%B1%D8%B2%D8%B4-%D8%B2%D9%88%D8%B1%D8%AE%D8%A7%D9%86%D9%87-%D8%A7%DB%8C-%D9%88-%DA%A9%D8%B4%D8%AA%DB%8C-%D9%BE%D9%87%D9%84%D9%88%D8%A7%D9%86%DB%8C,نخستین دوره مسابقات ورزش زورخانه‌ای و کشتی پهلوانی,"مراسم اختتامیه نخستین دوره مسابقات ورزش زورخانه‌ای و کشتی پهلوانی با حضور رئیس دانشگاه آزاد اسلامی برگزار شد.

به گزارش خبرنگار گروه استان‌های خبرگزاری آنا به مناسبت هفته فرهنگ پهلوانی ورزش زورخانه‌ای با همکاری فدراسیون‌های ملی ورزش‌های دانشگاهی، ورزش‌های زورخانه‌ای و کشتی پهلوانی و مرکز ورزش و تربیت بدنی دانشگاه آزاد اسلامی، نخستین دوره مسابقات ورزش زورخانه‌ای و کشتی پهلوانی به میزبانی دانشگاه آزاد اسلامی واحد همدان هفته پایانی اردیبهشت ۱۴۰۱ برگزار شد.

مسابقات به‌صورت انفرادی و تیمی میان بخش‌های مختلف آموزش عالی کشور برگزار شد و هر بخش مجاز بود یک تیم برای شرکت در این مسابقات معرفی کند.

مراسم اختتامیه نخستین دوره مسابقات ورزش زورخانه‌ای و کشتی پهلوانی با حضور دکتر محمدمهدی طهرانچی رئیس دانشگاه آزاد اسلامی و جمعی از مسئولان برگزار و از برترین‌ها تجلیل شد.

در پایان مسابقات کشوری کشتی پهلوانی و هنرهای فردی دانشجویان سراسر کشور که به میزبانی واحد همدان در سالن 3 هزار نفری امام علی (ع) برگزار شد، تیم‌های همدان، تهران و کاشان مقام‌های اول تا سوم تیمی را به خود اختصاص دادند.

عکاس: مسعود محمودی"
116,https://www.ana.press//news/659542/%DB%B7%DB%B0-%D8%AF%D8%B1%D8%B5%D8%AF-%D9%85%D8%A7%D8%B4%DB%8C%D9%86-%D8%A2%D9%84%D8%A7%D8%AA-%D9%88%D8%A7%D8%B1%D8%AF%D8%A7%D8%AA%DB%8C-%D9%82%D8%A7%D8%A8%D9%84-%D8%A8%D9%88%D9%85%DB%8C-%D8%B3%D8%A7%D8%B2%DB%8C-%D8%A7%D8%B3%D8%AA,۷۰ درصد ماشین‌آلات وارداتی قابل بومی‌سازی است,"به گزارش گروه علم و فناوری خبرگزاری آنا از معاونت علمی و فناوری ریاست جمهوری، سورنا ستاری معاون علمی و فناوری رئیس‌جمهوری در دومین همایش علمی صندوق ثروت ملی و عدالت بین نسلی، با اشاره به تلاش‌های مثبت در زمینه نهادینه کردن اقتصاد دانش‌بنیان و خلاق در کشور، گفت: وقتی از دانش‌بنیان‌ها صحبت می‌کنیم از چه چیزی حرف می‌زنیم؟ و این‌که آیا ساختارهای ایجاد شده و موجود در کشور با این فرهنگ و نیازها همخوانی دارد؟ اینکه چه راهی را باید انتخاب کنیم؟ کشور ما در حوزه آموزش و پژوهش سرمایه گذاری زیادی می کند اما موضوع این است که کشوری که این همه در حوزه آموزش و پژوهش هزینه می کند چرا نتایج آن را در اقتصاد نمی‌بیند؟

ستاری همچنین گفت: مگر می‌شود در کشوری عدد بالایی در حوزه کشاورزی هزینه شود، ۲۵۰۰ عضو هیات علمی داشته باشد و تعداد بالایی مرکز تحقیقاتی در این حوزه؛ اما وضعیت کشاورزی آن نامطلوب باشد؟ و نتواند فناوری را به این صنعت نفوذ دهد و شرکت های فعال این حوزه را توسعه دهد؟

معاون علمی و فناوری رئیس‌جمهوری افزود: گاهی راه را اشتباه رفته‌ایم؛ مثلا برای توسعه تحقیقات تنها به ایجاد مرکز تحقیقاتی بسنده و عضو هیات علمی استخدام کردیم که این نقطه آغاز اشتباهات ما بود. این در حالی است که دولت در تحقیقات تجاری سازی محصولات تنها باید مشاور باشد و صنعت دولتی و تحقیقات دولتی راه به جایی نمی برد. بارها گفته‌ام که از پول دولت در پژوهش محصول به دست نمی‌آید. محصول حاصل سرمایه‌گذاری بخش خصوصی در پژوهش است.

رئیس بنیاد ملی نخبگان در ادامه با اشاره به اینکه مفهوم اصلی صنعت با چیزی که در کشور ما است؛ تفاوت ماهوی دارد، بیان کرد: در واقع ما کارخانه داری را با صنعت اشتباه گرفته ایم. البته کارخانه سازی در سال های دور در کشورمان تحول سازی بزرگی در اشتغالزایی ایجاد کرد اما نباید آن را با صنعت اشتباه گرفت. در واقع صنعت جایی است که خودمان طراحی، ماشین سازی، تولید دانش و تولید محصول کنیم. مونتاژ کاری زیبنده کشوری با ۴ میلیون نیروی جوان دانشجو نیست.

ستاری حفظ نیروی انسانی نخبه خلاق و تحصیل کرده در کشور را یکی از دغدغه های اصلی مدیران دانست و گفت: اگر نگران از دست دادن این نیروی خلاق و اثرگذار هستیم نمی توانیم آنها را در کارخانجات مونتاژکاری حفظ کنیم بلکه باید صنعت واقعی را در کشور پیاده سازی و جوانان را به طراحی، ماشین سازی ایجاد خطوط تولید و اثرگذاری ترغیب کنیم.

معاون علمی و فناوری رئیس‌جمهوری افزود: یکی از اشتباهات تاریخی در این حوزه قیمت گذاری بر روی ماشین آلات به مثابه نهاده ها بود. یعنی واردات ماشین آلات و همه تجهیزات آن از همه تعرفه ها معاف است و گمرک هم کشف قیمتی در این حوزه نمی کند و تعرفه واردات این ماشین آلات نهایت ۱۰ درصد است و همین موضوع باعث شده یکی از صنایعی که پایه دانش‌بنیانی در کشور است؛ نابود شود و به یک واردکننده ماشین آلات بدل شویم در حالی که بیش از ۷۰ تا ۸۰ درصد از این ماشین آلات قابل ساخت و بومی سازی در داخل کشور است.

ستاری ادامه داد: بانک های دیگر کشورها یکی از مهم ترین کارهای خود را تمرکز بر روی سرمایه گذاری خطرپذیر گذاشته اند، اما بانک های ما چندان تمایلی به وورد به این حوزه ندارند و فقط وام می‌دهند. در حالی که شرکت های دانش‌بنیان برای دریافت وام با مشکلات عدیده ای روبرو هستند و این همان ساختارهایی است که باید تغییر کند و سیستم بانکی و بورسی باید تحول یابد. البته در حال حاضر در بورس بیشتر از ۵۰ شرکت دانش‌بنیان داریم. تپسی هم به زودی وارد بورس خواهد شد.

رئیس بنیاد ملی نخبگان همچنین بیان کرد: کشور در یک زیست بومی توسعه یافته است که ایران نفت را می فروخت و طرف خارجی هم جنس خود را به ایران می فروخت در این ساختار وارداتی عده ای با کمترین دارایی مادی ایستادند و در حوزه های مختلفی چون زیست فناوری و نانوفناوری و غیره آستین همت بالا زدند و نوآوری و خلاقیت به خرج دادند و نیازها را به شکلی بومی تامین کردند.

ستاری افزود: به طور مثال ما سالی ۴۰۰ هزار لیتر خون کشور را می فرستیم اتریش و آلمان تا دو فراورده کاربردی را برایمان تولید کنند. که یک ویال ۵ میلی گرمی از یکی از این محصولات ۲۰۰ یورو به خودمان فروخته می‌شود آن هم ماده اولیه خودمان. حالا شرکتی در ایران وجود دارد که می تواند این محصول را تولید کند و امسال ۵۰ درصد ظرفیت و نیاز کشور را تامین خواهدکرد همه خطوط آن هم ایرانی است. بعد این شرکت درسیستم بانکی حمایت نمی‌شود و با مشکلات جدی مواجه می‌شود.

معاون علمی و فناوری رئیس‌جمهوری ادامه داد: با پدیده جدیدی در حوزه دانشگاه و صنعت مواجه شده ایم که این ساختار نیازمند نگرش و فرهنگ جدیدی است ما در مجلس تلاش کردیم و قانون جهش تولید دانش‌بنیان تصویب شد و به زودی رئیس‌جمهوری آن را ابلاغ خواهد کرد اما نتوانستیم همه ایده ها و خواسته های خود را در آن پیاده سازی کنیم. دلیل آن هم همان فرهنگ عمومی موجود در کشور است. اما باز هم خیلی تغییرات مهمی توانستیم ایجاد کنیم. این قانون مترقی می تواند بسیاری از مشکلات پیش روی زیست بوم فناوری و نوآوری را رفع کند.

رئیس ستاد فناوری های نرم و توسعه صنایع خلاق با اشاره به اینکه در این قانون تلاش کردیم مقاومت های سنتی و دست و پاگیر توسعه اقتصاد دانش‌بنیان را رفع و فعالیت کسب و کارهای دانش‌بنیان و خلاق را تسهیل کنیم. این یک فرهنگ، ساختار و جهت گیری جدید است و اثرات آن را در کشور می بینید. قوانین ما ۱۰۰ سال است که بر اساس اقتصاد نفتی نوشته شده بنابراین تغییر آنها سخت و زمان بر است.

ستاری افزود: هرجایی که تعداد شرکت های دانش‌بنیان زیاد است؛ مشکلات کمتر است. ما هم در معاونت علمی و فناوری در خدمت هستیم و جهت گیری جدید صندوق توسعه به سمت اقتصاد دانش‌بنیان خوب است و در این راستا نیاز است که نهادهای جدید در این حوزه ایجاد شود و سرمایه گذاری خطرپذیر توسعه یابد. مثلا حوزه کشاورزی یکی از فقیرترین صنایع در این زمینه است و نیاز است تعداد شرکت های دانش‌بنیان بیشتر شود.

انتهای پیام/۴۰۲۱"
117,https://www.ana.press//news/659537/%D8%AF%D8%B9%D9%88%D8%AA-%D8%A7%D8%B2-%DB%B2%DB%B0-%D9%81%D8%B1%D9%86%DA%AF%DB%8C-%DA%A9%D8%A7%D8%B1-%D8%A8%D9%87-%D8%A7%D8%B1%D8%AF%D9%88%DB%8C-%D8%AA%DB%8C%D9%85-%DA%A9%D8%B4%D8%AA%DB%8C-%D8%AC%D9%88%D8%A7%D9%86%D8%A7%D9%86,دعوت از ۲۰ فرنگی‌کار به اردوی تیم کشتی جوانان,"به گزارش گروه ورزش خبرگزاری آنا، پنجمین مرحله اردوی تیم کشتی فرنگی جوانان تا ۸ خرداد ادامه خواهد داشت. تیم کشتی فرنگی جوانان ایران خود را برای حضور در پیکارهای جهانی آماده می‌کند.

اسامی نفرات دعوت شده به شرح زیر است:

۵۵ کیلوگرم: آرش نگهداری (فارس)، مهدی جواهری (قم) و مهدی احدی (گیلان)

۶۰ کیلوگرم: سعید اسماعیلی (خوزستان) و احمدرضا محسن‌نژاد (خوزستان)

۶۳ کیلوگرم: ایمان محمدی (خوزستان)

۶۷ کیلوگرم: حجت رضایی (خوزستان)

۷۲ کیلوگرم: امیر عبدی (قم) و رضا ساکی (خوزستان)

۷۷ کیلوگرم: علیرضا عبدولی (خوزستان) و مسعود کاووسی (خوزستان)

۸۲ کیلوگرم: علیرضا مهمدی (خوزستان) و آریا نامجو (اردبیل)

۸۷ کیلوگرم: علی عابدی درزی (مازندران) و ابوالفضل چوپان (آذربایجان شرقی)

۹۷ کیلوگرم: امیررضا اکبری (مازندران) و شایان حبیب زارع (خوزستان)

۱۳۰ کیلوگرم: شاهرخ میکائیلی (قم)، فردین هدایت (مازندران) و مهدی حسین‌پور (مازندران)

کادر فنی: حمید باوفا (سرمربی)، حسن حسین‌زاده، ملک محمدبویری، مهرداد اسفندیاری‌فر، روح‌الله دل‌انگیز و مهدی علیزاده (مربیان)، دکتر بهمن میرزایی (مشاور بدنساز)، محمدرضا صادقی (ماساژور) و علی محمدی (مدیر تیم های ملی کشتی فرنگی).

انتهای پیام/۴۰۵۷/"
118,https://www.ana.press//news/659544/%D9%82%D9%87%D8%B1%D9%85%D8%A7%D9%86%DB%8C-%D9%85%D9%84%D9%88%D8%A7%D9%86-%D9%86%D8%AF%D8%A7%D8%AC%D8%A7-%D8%A8%D8%A7-%D8%B4%DA%A9%D8%B3%D8%AA-%D9%85%D8%B1%D8%AF%D8%A7%D9%86-%D9%82%D8%A7%DB%8C%D9%82%D8%B1%D8%A7%D9%86-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A7%D8%B3%D9%84%D8%A7%D9%85%DB%8C,قهرمانی ملوان نداجا با شکست مردان قایقران دانشگاه آزاد اسلامی در لیگ‌برتر,"به گزارش گروه ورزش خبرگزاری آنا، هفته پایانی هفتمین دوره لیگ برتر قایقرانی آب‌های آرام مردان باشگاه های کشور، امروز در حالی در دریاچه زیبای مجموعه ورزشی آزادی تهران برگزار شد که تیم‌های ملوان نداجا و دانشگاه آزاد اسلامی، تا لحظه آخر رقابت بسیار نزدیک و جذابی داشتند.

در پایان این رقابت های پرشور، تیم ملوان نداجا با ۳۲۰ امتیاز قهرمان شد و قایقرانان دانشگاه آزاد اسلامی با ۳۱۱ امتیاز در رده دوم جدول رده بندی قرار گرفتند. همچنین تیم عقاب با ۲۰۰ امتیاز رتبه سوم را به خود اختصاص داد.

امیرعباس لشگری رئیس مرکز ورزش و تربیت بدنی دانشگاه آزاد اسلامی، ضمن قدردانی از عملکرد اعضای تیم قایقرانی مردان آب های آرام دانشگاه، نایب قهرمانی آنان را تبریک گفت. عصر امروز (سه شنبه) آیین اختتامیه و اهدای جام قهرمانی لیگ های برتر روئینگ، آب های آرام، اسلالوم و دراگون بوت با حضور شماری از شخصیت های ورزشی، لشگری و کشوری در سرسرای هگمتانه هتل المپیک تهران برگزار خواهد شد.

همچنین پیش از این، تیم روئینگ مردان دانشگاه آزاد اسلامی با شایستگی قهرمان لیگ برتر فصل ۱۴۰۰ شده بود. تیم روئینگ بانوان دانشگاه آزاد اسلامی نیز به مقام سوم رسیده بود.

انتهای پیام/۴۰۵۷/"
119,https://www.ana.press//news/659549/%DA%A9%D8%B4%D9%81-%D8%A8%DB%8C%D8%B4-%D8%A7%D8%B2-%DB%B2%DB%B0%DB%B0-%D9%87%D8%B2%D8%A7%D8%B1-%D9%86%D8%AE-%D8%B3%DB%8C%DA%AF%D8%A7%D8%B1-%D9%82%D8%A7%DA%86%D8%A7%D9%82-%D8%AF%D8%B1-%D8%BA%D8%B1%D8%A8-%D8%AA%D9%87%D8%B1%D8%A7%D9%86,کشف بیش از ۲۰۰ هزار نخ سیگار قاچاق در غرب تهران,"به گزارش گروه جامعه خبرگزاری آنا، سرهنگ جلیل موقوفه‌ای اظهار کرد: عملیات کلانتری تهرانسر روز گذشته حین گشت زنی در محله تهرانسر به یک دستگاه خودرو وانت بار که در حال تخلیه بار بوده مشکوک و برای بررسی بیشتر به خودرو مراجعه می کنند.

وی با بیان اینکه ماموران به خودرو مراجعه و متهم به محض مشاهده خودروی پلیس بلافاصله سوار بر خودرو شده و متواری می شود افزود: در یک تعقیب و گریز خودرو با اقتدار پلیس متوقف و متهم زمین گیر و دستگیر می شود و در بررسی داخل خودرو ۵۱۴ عدد باکس به مقدار ۲۰۰ هزار نخ سیگار قاچاق و خارجی کشف که متهم از ارائه هرگونه مجوز قانونی عاجز ماند.

رئیس پلیس پیشگیری تهران تصریح کرد: متهم ۳۰ ساله در تحقیقات اولیه به بزه انتسابی و توزیع سیگار قاچاق و خارجی در سطح شهر تهران معترف و کارشناسان ارزش اموال کشف شده را ۳ میلیارد ریال اعلام کردند. متهم برای سیر مراحل قانونی به مرجع قضائی معرفی شد.

انتهای پیام/۴۱۷۲/"
120,https://www.ana.press//news/659536/%D9%86%D9%82%D8%B4%D9%87-%D8%B1%D8%A6%D8%A7%D9%84-%D9%85%D8%A7%D8%AF%D8%B1%DB%8C%D8%AF-%D8%A8%D8%B1%D8%A7%DB%8C-%D8%B1%D9%88%D9%86%D9%85%D8%A7%DB%8C%DB%8C-%D8%A7%D8%B2-%D8%A7%D9%85%D8%A8%D8%A7%D9%BE%D9%87,نقشه رئال مادرید برای رونمایی از امباپه,"به گزارش گروه ورزش خبرگزاری آنا، کیلیان امباپه با رئال مادرید به توافق رسیده است و قرارداد ستاره پاری‌سن‌ژرمن پس از فینال لیگ قهرمانان اروپا اعلام خواهد شد.

سایت (GOAL) خبر داد قرارداد فعلی امباپه با پاری‌سن‌ژرمن یک ماه دیگر به پایان می‌رسد و این باشگاه به شدت در تلاش است تا او را در پایتخت فرانسه نگه دارد. برنده جام جهانی ۲۰۱۸ روسیه تاکید کرده که در پایان فصل تصمیم خود را خواهد گرفت، اما رئال مادرید اکنون مطمئن است که خدمات او را با انتقال آزاد تضمین می‌کند.

امباپه در حال نزدیک شدن به انتقال مادریدی است

رئال مادرید پس از چهار ماه مذاکره با امباپه به توافق رسیده است و اکنون تنها چند جزئیات کوچک باقی مانده است تا قبل از اعلام قرارداد نهایی شود. رئالی‌ها همچنین منتظر هستند تا بازیکن فرانسوی جدایی خود را از پاری‌سن‌ژرمن تایید کند، کاری که او می‌تواند بلافاصله پس از آخرین بازی آنها در فصل ۲۰۲۲-۲۰۲۱ برابر متز در ۲۱ می انجام دهد. رئال مادرید قصد دارد پس از فینال لیگ قهرمانان اروپا، کیلیان امباپه را به خدمت بگیرد. ملی‌پوش فرانسوی همیشه رویای بازی در سانتیاگو برنابئو را در سر داشته است و لوس بلانکوس (لقب رئال مادرید) از زمانی که تابستان گذشته ناکام ماندگار شد، مطمئن بود که او را در لیست خود قرار داده است، در حالی که مقامات پاری‌سن‌ژرمن در حال حاضر همه از این واقعیت استعفا داده‌اند که او در تابستان وارد یک چالش جدید خواهد شد.

مادرید چه زمانی انتقال امباپه را اعلام می‌کند؟

حتی اگر امباپه در روزهای آینده جدایی خود از پاری‌سن‌ژرمن را اعلام کند، مادرید قصد ندارد تا پس از فینال لیگ قهرمانان اروپا انتقال او را به برنابئو عمومی کند. غول اسپانیایی در تاریخ ۲۸ می (۷ خرداد) در ورزشگاه استاددو فرانس مقابل لیورپول چهاردهمین جام لیگ قهرمانان اروپا را هدف خواهد گرفت و نمی‌خواهد هیچ معامله‌ای خارج از زمین از آمادگی کارلو آنچلوتی بکاهد. ورود امباپه به مادرید احتمالاً در ابتدای ژوئن تایید خواهد شد و رونمایی رسمی او در برنابئو تا زمانی که او از بازی تیم ملی فرانسه در ۱۳ ژوئن (۲۳ خرداد) بازگردد به تعویق خواهد افتاد.

انتهای پیام/۴۰۴۸/"
121,https://www.ana.press//news/659533/%DA%86%DB%8C%D9%86-%D8%A7%D9%82%D8%AF%D8%A7%D9%85-%D8%A7%D8%B3%D8%B1%D8%A7%D8%A6%DB%8C%D9%84-%D8%B1%D8%A7-%D8%AF%D8%B1-%D8%A8%D9%87-%D8%B4%D9%87%D8%A7%D8%AF%D8%AA-%D8%B1%D8%B3%D8%A7%D9%86%D8%AF%D9%86-%D8%AE%D8%A8%D8%B1%D9%86%DA%AF%D8%A7%D8%B1-%D8%A7%D9%84%D8%AC%D8%B2%DB%8C%D8%B1%D9%87-%D9%85%D8%AD%DA%A9%D9%88%D9%85,چین اقدام اسرائیل را در به شهادت رساندن خبرنگار الجزیره محکوم کرد,"به گزارش گروه جهان خبرگزاری آنا از، وزارت امور خارجه چین رسما اقدام نیروهای رژیم صهیونیستی در به شهادت رساندن شیرین ابوعاقله خبرنگار فلسطینی شبکه خبری الجزیره را محکوم کرد.

ژائو لیجان سخنگوی وزارت خارجه چین در یک نشست خبری درباره خشونت نظامیان رژیم صهیونیستی در مراسم تشییع ابوعاقله گفت: مردم چین باور دارند که هیچ چیز مهم‌تر از خاکسپاری متوفی نیست و باید به مرده احترام گذشته شود.

وی در خصوص صحنه های منتشر شده از حمله سربازان اسرائیلی به فلسطینی‌هایی که تابوت خبرنگار الجزیره را حمل می کردند، تصریح کرد: صحنه‌های حمله و ضرب و شتم عزادارانی که تابوت را حمل می‌کردند، واقعاً ناراحت‌کننده و دلخراش بود. ما عمیقا از اقدامات پلیس اسرائیل متاسفیم.

سخنگوی وزارت خارجه چین در ادامه بار دیگر درگذشت این خبرنگار را به خانواده و همکاران وی تسلیت گفت.

لیجان همچنین افزود: چین قاطعانه تمامی حملات علیه غیرنظامیان، از جمله اعمال خشونت علیه خبرنگارانی که کار خود را انجام می دهند، رد و قویا محکوم می کند. چین معتقد است که این پرونده باید مطابق قانون و به شیوه ای عادلانه رسیدگی شود.

نظامیان رژیم صهیونیستی بامداد چهارشنبه ۲۱ اردیبهشت ماه جاری با یورش به اردوگاه جنین در سرزمین‌های اشغالی ابوعاقله خبرنگار با سابقه الجزیره را به ضرب گلوله کشتند.

این خبرنگار هنگام پوشش خبری یورش صهیونیست‌ها به اردوگاه جنین در شمال کرانه غربی در حالیکه جلیقه خبرنگاری بر تن داشت، از ناحیه سر هدف اصابت گلوله نظامیان صهیونیست قرار گرفت و «علی السمودی» تهیه‌کننده این شبکه نیز زخمی شد.

ارتش رژیم صهیونیستی روز جمعه نیز حمله شدید و خشونت آمیزی را به کاروان تشییع پیکر ابوعاقله خبرنگار شبکه الجزیره در قدس اشغالی انجام داد.

انتهای پیام/۴۱۵۵/"
122,https://www.ana.press//news/659539/%D9%86%D9%82%D8%B4-%D8%AA%D8%A3%D8%AB%DB%8C%D8%B1%DA%AF%D8%B0%D8%A7%D8%B1-%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D9%87%D8%A7-%D8%AF%D8%B1-%D8%AA%D8%A8%DB%8C%DB%8C%D9%86-%D8%B4%D8%B9%D8%A7%D8%B1-%D8%B3%D8%A7%D9%84,نقش تأثیرگذار روابط عمومی‌ها در تبیین شعار سال,"به گزارش خبرنگار گروه استان‌های خبرگزاری آنا از شیراز به مناسبت فرارسیدن ۲۷ اردیبهشت روز جهانی ارتباطات و روابط عمومی، رئیس نهاد نمایندگی مقام معظم رهبری در دانشگاه آزاد اسلامی فارس به همراه معاون فرهنگی دانشجویی دانشگاه آزاد اسلامی واحد شیراز و استان فارس با حضور در اداره کل روابط عمومی استان فارس و واحد شیراز از تلاش همکاران این حوزه قدردانی کردند.

علیرضا بیابان‌نورد در حاشیه این برنامه به خبرنگار خبرگزاری آنا در شیراز گفت: بی‌شک، دنیای امروز، دنیای ارتباطات است و نقش اصحاب خبر و رسانه به‌عنوان مشعل‌داران توسعۀ آگاهی که با به‌کارگیری هنر، مهارت، تدبیر و دانش خود، فضایی سالم برای اطلاع‌رسانی شفاف و ارتباطات اثربخش میان مردم و سازمان‌ها را فراهم می‌کنند، انکارناپذیر بوده و قابل‌ قدردانی است.

وی اضافه کرد: این روز فرصت مغتنمی است در سالی که از سوی مقام معظم رهبری به نام «سال تولید دانش‌بنیان اشتغال‌آفرین» مزین شده است، روابط عمومی‌ها یکی از ارکان مهم و تأثیرگذار در تبیین، اطلاع‌رسانی و امیدآفرینی در جامعه بوده و می‌توانند بیش‌ازپیش در راستای اهداف نظام مقدس جمهوری اسلامی ایران ایفای نقش کنند.

حجت‌الاسلام مهدی یعقوبی رئیس نهاد نمایندگی مقام معظم رهبری در دانشگاه آزاد اسلامی فارس نیز در این دیدار فرارسیدن بیست و هفتم اردیبهشت‌؛ روز ارتباطات و روابط عمومی را به متصدیان ساعی و پرتلاش این عرصه که در مسیر ایفای رسالت خطیر گردش شفاف و صحیح اطلاعات گام برمی‌دارند، تبریک گفت و ادامه داد: با گرامیداشت این روز، قدردان تلاش دست‌اندرکاران اداره روابط عمومی دانشگاه در انعکاس خبری فعالیت‌های آموزشی، پژوهشی، فرهنگی و دانشجویی دانشگاه هستیم.

انتهای پیام/۴۱۱۷/۴۰۶۲/"
123,https://www.ana.press//news/659538/%D8%AF%D8%B3%D8%AA%D9%88%D8%B1-%D8%B1%D8%A6%DB%8C%D8%B3%DB%8C-%D8%A8%D8%B1%D8%A7%DB%8C-%DA%A9%D9%86%D8%A7%D8%B1-%DA%AF%D8%B0%D8%A7%D8%B4%D8%AA%D9%86-%D9%85%D8%A7%D9%86%D8%B9-%D8%AA%D8%B1%D8%A7%D8%B4%D8%A7%D9%86-%D8%AA%D8%AD%D9%82%D9%82-%D8%AC%D9%87%D8%B4-%D8%B3%D8%A7%D8%AE%D8%AA-%D9%85%D8%B3%DA%A9%D9%86,دستور رئیسی برای کنار گذاشتن مانع‌تراشان تحقق جهش ساخت مسکن,"به گزارش گروه سیاست خبرگزاری آنا به نقل از پایگاه اطلاع‌رسانی ریاست‌جمهوری، حجت‌الاسلام سید ابراهیم رئیسی صبح امروز در سومین جلسه شورای‌عالی مسکن در دولت سیزدهم، با بیان اینکه ساخت حداقل یک میلیون واحد مسکونی در سال و رفع دغدغه مردم در این زمینه هم نیاز جدی جامعه، هم وعده دولت و هم تکلیف قانونی است، گفت: امکانات و ظرفیت‌های لازم برای تحقق اهداف نهضت ملی مسکن کاملا فراهم است اما این ظرفیت‌ها باید به شکل صحیح مدیریت شود و به فعلیت برسد.

رئیس‌جمهور با تأکید بر اهتمام دولت به اجرای برنامه نهضت ملی مسکن، این برنامه را از اولویت‌های اساسی دولت خواند و به دستگاه‌های مسئول در این زمینه دستور داد مانع‌تراشان در مسیر تحقق جهش ساخت مسکن را از روند اجرای این طرح کنار بگذارند.

رئیسی با اشاره به اینکه قانون جهش ساخت مسکن همه دستگاه‌ها و نهادها را موظف به همکاری در زمینه تحقق اهداف نهضت ملی ساخت مسکن کرده است، افزود: در حدود ۸ ماه گذشته اقدامات خوبی در زمینه اجرای این قانون انجام شده که لازم بوده، اما کافی نیست.

رئیس‌جمهور با اشاره به گزارش ارائه شده در این جلسه از سوی وزیر راه و شهرسازی درباره میزان پیشرفت اجرای قانون جهش ساخت مسکن و میزان عملیاتی شدن تعهدات تعیین شده برای دستگاه‌های مختلف، اظهار کرد: با وجود آنکه این روزها بدنه دولت به شدت درگیر اجرای قانون مردمی‌سازی و عادلانه کردن یارانه‌ها است، اما بنا به درخواست وزیر راه و شهرسازی و نظر به اهمیت موضوع مسکن برای بنده، این جلسه برای بررسی و حل و فصل مشکلات پیش‌روی اجرای قانون جهش ساخت مسکن برگزار شد.

وی با تأکید بر اینکه تصمیمات این جلسه باید با جدیت پیگیری و اجرایی شود، ادامه داد: مسئولان وزارت راه و شهرسازی، استانداران، بانک مرکزی و بانک‌های عامل و همه دستگاه‌های مسئول در اجرای قانون جهش ساخت مسکن، ایجاد جهش واقعی در ساخت مسکن را جزو اولویت‌های اصلی خود قرار دهند و تلاش کنند دغدغه خانوارها در زمینه هزینه‌های مسکن تا حد قابل‌قبولی رفع شود.

رئیسی با بیان اینکه برنامه دولت سیزدهم برای ساخت ۴ میلیون واحد مسکونی نیازمند جدیت و اهتمام همه اجزای دولت است، تصریح کرد: کسانی باید مسئول عمل به این وعده شوند که از روحیه انقلابی و جهادی برخوردار باشند، کسانی که به هر دلیل نمی‌توانند یا خدای ناکرده نمی‌خواهند این برنامه عملیاتی شود، قطعا برای اجرای این برنامه مضر بوده و باید کنار گذاشته شوند.

وی گفت: عقب‌ماندگی‌های اجرای طرح در زمینه تحقق خط اعتباری تأمین منابع صندوق ملی مسکن، واریز درآمدهای مالیاتی حوزه زمین و مسکن به این صندوق، واگذاری زمین‌های مستعد اجرای طرح از سوی دستگاه‌ها به وزارت راه و شهرسازی و استانداری‌ها، تسریع در صدور مجوزهای لازم از جمله از سوی شهرداری‌ها، تمهید خدمات شهری و زیربنایی و هرگونه تأخیر و عقب‌ماندگی دیگر در کوتاه‌ترین زمان باید رفع شود.

رئیس‌جمهور با بیان اینکه دستگاه‌ها و اداراتی که زمین در اختیار دارند در هماهنگی با وزارت راه و شهرسازی می‌توانند از آن‌ها برای ساخت مسکن مورد نیاز کارمندان ثبت‌نام کرده خودشان بهره بگیرند، ‌ افزود: هماهنگی کامل دستگاه‌های مسئول در اجرای قانون جهش ساخت مسکن ضرورت دارد و بنده هم این آمادگی را دارم تا هر زمان که نیاز بود جلسات شورای‌عالی مسکن را برای رفع مشکلات و موانع اجرای سریع‌تر نهضت ملی مسکن برگزار کنم.

رئیسی همچنین استانداران را موظف کرد ظرف یک ماه اراضی در اختیار دستگاه‌ها را تعیین تکلیف کرده و نتیجه آن را به وزارت راه و شهرسازی اعلام کنند.

رئیس‌جمهور همچنین در این جلسه دستور آغاز عملیات احداث ۱۱۸ هزار واحد مسکونی در ۲۱ شهر جدید را در قالب نهضت ملی مسکن با الگوی ایرانی و اسلامی و بهره‌گیری از روش‌های صنعتی انبوه‌سازی مسکن صادر و در این رابطه تصریح کرد: یکی از عرصه‌های جدی تحقق اشتغال دانش‌بنیان، بخش ساخت مسکن به عنوان یکی از پیشران‌های اصلی اقتصاد کشور است.

رئیسی خاطرنشان کرد: امروز علاوه بر تجریبات خوبی که در دنیا در زمینه صنعتی‌سازی مسکن وجود دارد، در داخل کشور نیز شرکت‌های پیش‌رو در زمینه صنعتی‌سازی ساختمان و به کارگیری دستاوردهای دانش‌بنیان فعال هستند که باید از این توانمندی‌ها و تجارب برای رونق صنعت پیشران مسکن، استفاده از دستاوردهای دانش‌بنیان، ایجاد اشتغال، کاهش هزینه ساخت و ارتقای شاخص‌های کیفی بهره گرفته شود.

پیش از سخنان رئیس‌جمهور، رستم قاسمی وزیر راه و شهرسازی نیز در سخنانی نهضت ملی مسکن را طرحی فراوزارتخانه‌ای توصیف و تصریح کرد: برنامه ساخت ۴ میلیون واحد مسکونی شاید بزرگترین طرح دولت است که روند اجرا و نتایج آن نیز کاملا شفاف و قابل بررسی و ارزیابی است.

در این جلسه وزارت راه و شهرسازی مصوباتی در سه حوزه زمین، تسهیلات و مصالح ارائه کرده بود که پیشنهادات مطرح شده در حوزه‌های زمین و تسهیلات بررسی و به تصویب رسید و تصمیم‌گیری درباره پیشنهادات بخش مصالح به جلسه آتی موکول شد.

انتهای پیام/۴۱۶۴/"
124,https://www.ana.press//photo/659535/%D8%AF%DB%8C%D8%AF%D8%A7%D8%B1-%D9%88%D8%B2%DB%8C%D8%B1-%D9%81%D8%B1%D9%87%D9%86%DA%AF-%D8%BA%D9%86%D8%A7-%D8%A8%D8%A7-%D9%88%D8%B2%DB%8C%D8%B1-%D8%A7%D9%85%D9%88%D8%B1-%D8%AE%D8%A7%D8%B1%D8%AC%D9%87,دیدار وزیر فرهنگ غنا با وزیر امور خارجه,
125,https://www.ana.press//news/659531/%D8%A7%D9%86%D8%AA%D8%AE%D8%A7%D8%A8-%D8%B4%D9%87%D8%B1%D8%B3%D8%AA%D8%A7%D9%86-%D8%B4%D8%A8%D8%B3%D8%AA%D8%B1-%D8%A8%D9%87-%D8%B9%D9%86%D9%88%D8%A7%D9%86-%D9%85%D8%B2%D8%B1%D8%B9%D9%87-%D8%AF%D8%A7%D9%86%D8%B4-%D8%A8%D9%86%DB%8C%D8%A7%D9%86,انتخاب شهرستان شبستر به عنوان «مزرعه دانش‌بنیان»,"به گزارش خبرنگار گروه استان‌های خبرگزاری آنا از شبستر، ایوب دهقان فرماندار شبستر در نشست مشترک مدیران، استادان و پژوهشگران دانشگاه‌های فعال در شبستر که با حضور حجت‌الاسلام حسن قربانی مدیر پروژه مزرعه فناوری پارک علم و فناوری استان آذربایجان‌شرقی به منظور برنامه‌ریزی برای تحقق شعار سال ۱۴۰۱ برگزار شد با تأکید بر ضرورت برگزاری جلسات کاربردی در حوزه اشتغال دانش‌بنیان با محور دانشگاه‌ها اظهار کرد: دانشگاه‌ها یکی از ضلع‌های مهم اثرگذار تولید و اشتغال دانش‌بنیان هستند و ضرورت دارد که اقدامات جدی و کاربردی برای تحقق شعار سال انجام شود تا شاهد فعالیت‌های اثرگذار آن باشیم.

بیشتر بخوانید:

دانشگاه پیشرو حرکت‌های دانش‌بنیان باشد

فرماندار شبستر افزود: پیشنهاد ایجاد کمیته اقتصاد دانش‌بنیان یکی از ضرورت‌های تحقق شعار سال و اساس آن یکی از نیازهای جامعه است. پیشنهاد می‌کنیم تا شهرستان شبستر به عنوان شهر دانش‌بنیان و مزرعه دانش‌بنیان انتخاب و اقدامات لازم در این زمینه انجام شود.

حجت‌الاسلام حسن قربانی مدیر پروژه مزرعه فناوری پارک علم و فناوری استان آذربایجان شرقی که به عنوان مهمان ویژه در این نشست حضور داشت، درباره پیشنهاد تعیین شهرستان شبستر به عنوان شهر دانش‌بنیان و مزرعه دانش‌بنیان گفت: با توجه به ویژگی‌های بسیار مطلوب شهرستان شبستر در بخش فرهنگی، اجتماعی، گردشگری، صنعتی، اقتصادی و کشاورزی، شهرستان شبستر به عنوان شهر پایلوت(نمونه) مزرعه دانش‌بنیان در قرارگاه تحول نوآوری و پیشرفت وزارت جهاد کشاورزی انتخاب شده و مدیر این پروژه نیز هستم و فعالیت‌های خود را در این زمینه آغاز کرده‌ایم.

غلامرضا کاظمی‌زاده رئیس دانشگاه آزاد اسلامی ناحیه شبستر هم در این جلسه با ارائه گزارشی از فعالیت‌های علمی و پژوهشی این دانشگاه، خواستار استفاده از توانمندی‌های این دانشگاه و ظرفیت بالای استادان و پژوهشگران و دانشجویان در راستای عمل به فرمان مقام معظم رهبری و شعار سال بر آمادگی مجموعه دانشگاه آزاد اسلامی شهرستان شبستر در پاسخگویی به مسائل علمی، پژوهشی و فناوری شهرستان شد.

به گزارش آنا، در این نشست با دستور فرماندار شبستر، کمیته اقتصاد دانش‌بنیان شهرستان شبستر تشکیل و اعضای آن نیز مشخص شد که ریاست این کمیته به عهده شخص فرماندار و رئیس دانشگاه آزاد اسلامی شهرستان شبستر به عنوان دبیر این کمیته انتخاب شد.

انتهای پیام/۴۱۱۷/4062/"
126,https://www.ana.press//news/659379/%D8%B3%D8%A8%DA%A9-%D8%B3%D8%A7%D8%B2%DB%8C-%D8%B3%D8%A7%D8%B2%D9%87-%D9%87%D8%A7-%D8%AF%D8%B1-%D8%B5%D9%86%D8%B9%D8%AA-%D8%B3%D8%A7%D8%AE%D8%AA%D9%85%D8%A7%D9%86-%D8%A8%D8%A7-%D8%AA%DA%A9%D9%86%D9%88%D9%84%D9%88%DA%98%DB%8C-%DA%A9%D8%A7%D9%86%D8%AA%D9%88%D9%86,سبک‌سازی سازه‌ها در صنعت ساختمان با تکنولوژی «کانتون»,"علی بهاور، مدیرعامل شرکت آبراک‌طرح، کارشناس ارشد عمران از دانشگاه امیرکبیر و دانشجوی دکتری مهندسی عمران در گفت‌وگو با خبرنگار گروه علم و فناوری خبرگزاری آنا بیان کرد: این شرکت دارای تکنولوژی به نام «تکنولوژی کانتون» (CONTUNN) است که این تکنولوژی از جدیدترین تکنولوژی‌ها در صنعت ساختمان محسوب می‌شود و شامل خدمات طراحی و قالب پلاستیکی است.

وی در ادامه افزود: این تکنولوژی در صنعت ساختمان و سقف‌های بتن کاربرد بسیار منحصر به‌فردی داشته و در واقع از این تکنولوژی برای سبک‌سازی سقف‌ها استفاده می‌شود تا سازه در زمان وقوع زلزله عملکرد بهتری داشته باشد. این تکنولوژی همچنین موجب افزایش فاصله بین ستون‌ها می‌شود تا طرح معماری به بهترین شکل صورت گیرد و همین امر باعث می‌شود تا معماران در طراحی خود آزادی عمل بیش‌تری داشته باشند.

مدیرعامل شرکت آبراک‌طرح خاطرنشان کرد: محصول شرکت آبراک‌طرح درخصوص سبک‌سازی سقف‌ها مشابه داخلی نداشته، اما در کشورهای اروپایی مانند آلمان و ایتالیا چنین تکنولوژی‌ایی برای سبک‌سازی دال‌های بتنی وجود دارد. مزیت تکنولوژی ابداع‌شده توسط شرکت آبراک‌طرح نسبت به مشابه‌های خارجی این است که ۲۰ درصد سبک‌تر بوده و عملکرد بهتری نسبت به تکنولوژی‌های دیگر دارد، در واقع می‌توان گفت بهبودیافته تکنولوژی‌های خارجی است.

وی افزود: شرکت ما در مرکز رشد دانشگاه آزاد اسلامی واحد تهران‌جنوب مستقر است. محصول این شرکت ثبت اختراع و جهانی شده و دارای تأییدیه فنی از وزارت مسکن و تست‌های آزمایشی تکمیل است. همچنین به تولید انبوه و تجاری‌سازی رسیده، اما با این وجود شرکت ما حتی به عنوان شرکت دانش‌بنیان نیر تأیید نشده است.

بهاور مطرح کرد: ما معضلات بسیار زیادی در خصوص نقدینگی، اداره بیمه و مالیات داریم که امیدوار هستیم برگزاری نمایشگاه رویداد ملی گام دوم تأثیر به‌سزایی در معرفی محصول شرکت ما داشته باشد. مشکل اصلی ما نقدینگی و سرمایه در گردش است، زیرا برندسازی و تجاری‌سازی انجام شده است و برای افزایش قدرت تولید نیاز به نقدینگی داریم.

رویداد ملی گام دوم دانشگاه آزاد اسلامی با شعار «عصر امید» از هشتم تا یازدهم خرداد در مصلای تهران برگزار می‌شود و میزبان ۳ هزار شرکت دانش‌بنیان، آزمایشگاه و زیرساخت، گروه پژوهشی و استارت‌آپ است.

انتهای پیام/۳۰۰۴/"
127,https://www.ana.press//news/659287/%D8%B9%D8%AF%D9%85-%D8%AA%D9%88%D8%AC%D9%87-%D8%B1%DA%98%DB%8C%D9%85-%D9%BE%D9%87%D9%84%D9%88%DB%8C-%D8%A8%D9%87-%D8%B7%D8%A8%D9%82%D9%87-%D9%85%D8%AD%D8%B1%D9%88%D9%85-%D8%B3%D8%B1%D8%A7%D9%86-%D8%B1%DA%98%DB%8C%D9%85-%D9%BE%D9%87%D9%84%D9%88%DB%8C-%D8%B1%D9%88%D8%AD%DB%8C%D9%87-%D8%A7%D8%B9%D8%AA%D9%85%D8%A7%D8%AF%D8%A8%D9%87-%D9%86%D9%81%D8%B3,عدم توجه رژیم پهلوی به طبقه محروم/ سران رژیم پهلوی روحیه اعتمادبه‌نفس و خودباوری برای ساخت ایران نداشتند,"به گزارش خبرنگار گروه دانشگاه خبرگزاری آنا، هفتمین وبینار علمی گروه معارف اسلامی با همکاری معاونت پژوهش و فناوری دانشگاه آزاد اسلامی واحد تهران شمال با موضوع «بررسی شبهات پرتکرار انقلاب اسلامی» توسط حجت الإسلام والمسلمین آقای رضا بهرامی فرزانه و حجت الإسلام والمسلمین محمد معرفت برگزار شد.

در ابتدای این وبینار حجت الإسلام والمسلمین محمد معرفت عضو هیئت علمی دانشگاه آزاد اسلامی واحد تهران شمال و استاد مدرسه علمیه امام محمد باقر(ع)، بعد از بیان اهمیت برگزاری این وبینار و تأثیر تبیین چنین نشست‌هایی و چگونگی برگزاری این نشست، گفت: یکی از بزرگ‌ترین وقایع قرن حاضر پیروزی انقلاب اسلامی ایران می‌باشد که با شعارها و آرمان‌های حق‌مدارانه و استقلال‌طلبانه، جهان را تحت تأثیر خود قرار داد. بیش از ۴۰ سال است که استکبار و مزدورانش جهت سد کردن راه بلند و روشن ملت مسلمان ایران از طرق مختلف اقدام می‌کنند و از هیچ کوششی در این زمینه کوتاهی نمی‌کنند؛ از این‌رو در گروه معارف اسلامی واحد تهران شمال تصمیم گرفتیم وبیناری را با حضور اساتید و کارمندان و دانشجویان محترم در راستای بررسی شبهات پرتکرار انقلاب اسلامی برگزار کنیم.

در ادامه، حجت الإسلام والمسلمین رضا بهرامی فرزانه مدرس حوزه و دانشگاه و مؤلف کتاب ارزشمند شبهات پرتکرار انقلاب اسلامی سخنانش را با بیان اهمیت پرداختن به موضوع شبهات انقلاب اسلامی آغاز کرد. ایشان در پاسخ به این شبهه که پهلوی هم اگر بود همین کارها را می‌کرد، گفت: برخی می‌گویند چرا الآن را با چهل سال قبل مقایسه می‌کنید و آیا رژیم پهلوی اگر بود همین کارها را انجام نمی‌داد؟

وی گفت: این سؤال، مهم است و جواب دقیقی هم دارد! رژیم پهلوی بیش از نیم ‌قرن فرصت داشت تا کشور را بسازد. خب طی این نیم‌قرن، درحالی‌که نه تحریم و نه دشمنی داشت و جمعیت کشور یک‌ چهارم الآن بود، چه دستاوردهایی داشت؟ مثلاً در عرصه کشاورزی، محرومیت‌زدایی، بهداشت و.... کشور چقدر پیشرفت داشت؟ فقط هم این داستان نیست؛ چقدر ایران مستقل شد؟ چقدر خودکفا شد؟ چقدر در دنیا شأن و اقتدار پیدا کرد؟ چقدر برای مردم آزادی و عدالت ایجاد کرد؟ چقدر حق انتخاب و تعیین سرنوشت فراهم کرد؟

مدرس حوزه و دانشگاه ادامه داد: انقلاب اسلامی چهل سال فرصت داشته که یک‌چهارم آن را درگیر جنگ بوده است. تمام این مدت تحریم بوده. جنگ روانی و جنگ فرهنگی ضد آن به راه انداخته‌اند؛ اما دستاوردهای این چهل سال حداقل چهل برابر آن ۵۳ سال است! منصف و حق جو باشیم. به گواه اسناد، ثروتی که تنها توسط یک خانواده از سرمایه‌های ایران ربوده شد تنها گوشه‌ای از آمار غارت‌هایی است که آشکار شده است. ثروتی که با آن، چندین دهه است که کل خاندان پهلوی و درباریان و وابستگان پهلوی، همه و همه در کشورهای خارجی، به‌صورت اشرافی و اعیانی ارتزاق می‌کنند و تمامی ندارد. ثروتی که با آن، بودجه همه شبکه‌های تلویزیونی سلطنت‌طلب تأمین می‌شود.

بهرامی ادامه داد: بعضی می‌گویند «اگر انقلاب نمی‌شد وضعیت اقتصادی مردم بهتر از حالا بود و مردم در یک رفاه عمومی به سر می‌برند. شاه در حال پی‌ریزی یک اقتصاد قوی در کشور بود که اگر فرصت پیدا می‌کرد پس از ۴۱ سال ما الآن وضع بهتری داشتیم».

وی در پاسخ به این رویکرد بیان کرد: لوازم برخورداری از یک اقتصاد سالم و قوی مبتنی بر عوامل مختلفی همچون روحیه خودباوری و اعتمادبه‌نفس، پیشرفت صنعت، کشاورزی، مهندسی، فناوری و آموزش، دوری از اقتصاد تک‌محوری، مقابله با فساد دولتمردان و خواص و میدان دادن به مردم در مشارکت برای ساخت کشور است که باید دید آیا این اتفاق در رژیم پهلوی افتاده بود یا خیر؟

مدرس حوزه و دانشگاه عنوان کرد: در سران رژیم پهلوی هیچ‌گونه روحیه اعتمادبه‌نفس و خودباوری برای ساخت ایران مشاهده نمی‌شد؛ ازاین‌رو علی‌رغم برخورداری کشور ایران از کارشناسان متخصص و دلسوز، اداره کشور را به کارشناسان خارجی و بیگانه داده بودند که نه‌تنها هیچ دلسوزی برای مردم ایران نداشتند بلکه درصدد عقب نگاه‌داشتن کشور و تداوم نیاز به حضور آنان در بخش‌های مختلف کشور را داشتند.

وی ادامه داد: رژیم پهلوی برای اداره کشور قرارداد حضور بیش از ۵۰ هزار مستشار و کارشناس خارجی را در بخش‌های مختلف نظامی، نفت، مهندسی، سدسازی، راه‌سازی، مخابرات، خودروسازی، پزشکی، برنامه‌وبودجه و... امضا کرد؛ درحالی‌که متخصصان ایرانی اجازه ظهور و بروز و نشان دادن مهارت و خلاقیت خود را نداشتند.

وی همچنین در این وبینار درباره عدم اهتمام رژیم پهلوی به طبقه محروم و فقرستیزی، گفت: رویکرد اقتصادی رژیم پهلوی مبتنی بر میدان دادن به شاهزاده‌ها، شاهپورها، شاهدخت‌ها، عناصر دربار، سران ارتش و عناصر رده‌بالای ساواک بود. عدم توزیع منصفانه ثروت عمومی باعث رشد اقتصادی یک طبقه خاص وابسته به حکومت می‌شد.

با توجه به آنچه آورده شد می‌توان نتیجه گرفت که باوجود درآمدهای سرشار نفتی، تغییرات موازی اقتصادی در سطح کشور رخ نداد؛ زیرا در عمل زمینه رشد موازی اقتصادی از ناحیه خود دولت با مشکل مواجه می‌شد. سلطه کامل محمدرضا پهلوی بر تمام ارکان جامعه ایرانی، اقتصاد، سیاست و فرهنگ آن در عمل با توزیع موازی ثروت منافات داشت. به همین دلیل، باوجود اجرای برنامه‌های پر سروصدا مثل انقلاب سفید، اصلاحات ارضی و... در میدان عمل در زندگی قاطبه مردم تغییری رخ نمی‌داد. ثروتمندان که عمدتاً مورد تأیید دستگاه حاکم بودند ثروتمندتر می‌شدند و برای مردم هرروز مانع جدیدتری در راه بهره‌برداری مساوی از ثروت ایجاد می‌شد. همین مسأله یکی از ریشه‌های اصلی دور شدن مردم از رژیم پهلوی بود.

به‌طور خلاصه، نداشتن برنامه مشخص اقتصادی، تک‌محصولی شدن اقتصاد و وابستگی به صادرات نفتی، رشد سرمایه‌داری در دامان امپریالیسم، نابودی کشاورزی، افزایش وابستگی در بخش صنعت گسترش صنایع مصرفی، سطح بالای بیکاری و کم‌کاری، سطح نازل درآمد سرانه، سطح پایین بهره‌وری، وضع بد بهداشت همگانی، بی‌اعتنایی به علم، مراکز علمی و تحقیقاتی، بی‌توجهی به بازسازی زیرساخت‌های اقتصادی و رشد و توسعه کشور، ایجاد تأسیسات نظامی وابسته، اجرای سیاست ریخت‌وپاش و ولخرجی‌های سرسام‌آور شاهانه در امور مبتذل، توزیع ناعادلانه درآمدهای ملی و تشدید فاصله طبقاتی و در یک‌کلام، فساد، اسراف، ظلم اقتصادی و فقر اکثریت مردم ایران از ویژگی‌های برجسته مدیریت فاسد، بی‌کفایت و ناکارآمد این دوران هست که در صورت تداوم، امروز یکی از وابسته‌ترین، فقیرترین و تحقیرشده‌ترین ملت‌ها بودیم.

انتهای پیام/۴۰۴۰/"
128,https://www.ana.press//news/659466/%D8%AA%D9%84%D8%A7%D8%B4-%D8%A2%DA%AF%D8%A7%D9%87%D8%A7%D9%86%D9%87-%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D9%85%D9%88%D8%AC%D8%A8-%D8%AE%D9%84%D9%82-%D8%AC%D8%A7%D9%85%D8%B9%D9%87-%D8%A7%DB%8C-%D9%BE%D9%88%DB%8C%D8%A7%D8%AA%D8%B1-%D9%85%DB%8C-%D8%B4%D9%88%D8%AF,تلاش آگاهانه روابط عمومی موجب خلق جامعه‌ای پویاتر می‌شود,"محمدحسین رنجبر در گفت‌وگو با خبرنگار گروه استان‌های خبرگزاری آنا در بندرعباس با اشاره به فرارسیدن روز ارتباطات و روابط عمومی اظهار کرد: ۲۷ اردیبهشت سرفصل دفتری از اخلاق، علم و هنر بوده که امروز به قلب تپنده یک سازمان مبدل شده و تداعی‌گر اهمیت و نقش روزافزون صنعت روابط عمومی در دنیای ارتباطات است.

وی اضافه کرد: روز روابط عمومی بهانه‌ای برای تجلیل از تلاشگران عرصه ارتباطات، رسانه و روابط عمومی به عنوان هنر هشتم است، هنری که تعامل و ارتباطات را تسهیل، پل‌های روابط را ترمیم و پویایی و نشاط را با کلام سحرانگیز در جامعه جاری می‌کند.

رئیس دانشگاه آزاد اسلامی استان هرمزگان و واحد بندرعباس عنوان کرد: پاسخگویی به مطالبات سازمان، نگهداری ارتباط بهینه شهروندان، ارباب رجوع و ... ، تلاش برای حفظ و شأن سازمان متبوع، تلاش در راستای روشنگری و شفاف‌سازی، ارتباط مؤثر، کارآمد و منطقی بین روابط عمومی و سایر لایه‌های جامعه از تلاش‌هایی است که از سوی اعضای روابط عمومی صورت می‌گیرد.

رنجبر عنوان کرد: تلاش آگاهانه روابط عمومی موجب خلق جامعه‌ای پویاتر و باانگیزه‌تر می‌شود که می‌تواند ارتباطی عمیق و معقول در جامعه برقرار و پایه‌های ارتباطات و دوستی را مستحکم و مستمر کند.

وی، اهتمام در تعامل و همدلی با خبرگزاری‌ها در رسانه‌های جمعی، اطلاع‌رسانی و ارسال به‌موقع اخبار و گزارش فعالیت‌ها و مراسم فرهنگی، ملی، مذهبی و علمی دانشگاه را قابل ستایش دانست و ابراز امیدواری کرد که با تشکیل تیمی قوی‌تر و متخصص‌تر این روند رو به فزونی و توسعه بگذارد.

انتهای پیام/۴۰۷۸/۴۰۶۲/"
129,https://www.ana.press//news/659511/%D8%B3%D8%A7%D8%AE%D8%AA-%D8%AE%D9%88%D8%A7%D8%A8%DA%AF%D8%A7%D9%87-%D9%87%D8%A7%DB%8C-%D9%85%D8%AA%D8%A3%D9%87%D9%84%DB%8C-%D8%AF%D8%B1-%D8%AF%D8%B3%D8%AA%D9%88%D8%B1-%DA%A9%D8%A7%D8%B1-%D9%88%D8%B2%D8%A7%D8%B1%D8%AA-%D8%B9%D9%84%D9%88%D9%85-%D9%82%D8%B1%D8%A7%D8%B1-%D8%AF%D8%A7%D8%B1%D8%AF,ساخت خوابگاه‌های متأهلی در دستور کار وزارت علوم قرار دارد,"به گزارش خبرنگار گروه دانشگاه خبرگزاری آنا، محمدعلی زلفی‌گل، وزیر علوم تحقیقات و فناوری در حاشیه نشست دو روزه معاونین فرهنگی کشور که در وزارت علوم برگزار شد، در جمع خبرنگاران با اشاره به سرمایه‌گذاری در حوزه فرهنگ به تشریح برنامه‌های این وزارت‌خانه پرداخت و گفت: از آنجایی‌که فرهنگ سالم، سرمایه‌گذاری مادام‌العمر برای یک جامعه است، دانشگاه‌ها، مراکز رشد و پارک‌های علم و فناوری به‌واسطه علم و فناوری جدیدی که ایجاد می‌کنند، باید در ایجاد فرهنگ جدید نیز پیشگام باشند و حتی فرهنگِ علم و فناوری که برای کشور ما نیست را بومی کنند. ازاین‌رو تصمیم گرفتیم ۳ درصد از بودجه دانشگاه‌ها را به فعالیت‌های فرهنگی داخل دانشگاه‌ها و پارک‌های علم و فناوری اختصاص دهیم.

وی ادامه داد: خوشبختانه در دانشگاه‌ها، کانون‌ها و انجمن‌هایی همچون تشکل‌های اسلامی دانشجویی، کانون‌های فرهنگی، انجمن‌های علمی دانشجویی، شوراهای صنفی و هیئت‌های مذهبی وجود دارند که از ظرفیت مدیریتی این تشکل‌ها و انجمن‌های علمی، کانون‌های فرهنگی و شوراهای صنفی و غیره می‌توان برای برگزاری فعالیت‌های فرهنگی، همایش‌های علمی، همایش‌های مذهبی و غیره بهره گرفت و برای ۸۵ ساعت جغرافیای اوقات فراغت دانشجویی، برنامه‌ریزی شایسته‌ای داشت تا محیط دانشگاه به یک محیط پر شور و نشاط برای زیست‌بوم دانشجویی تبدیل شود و از سوی دیگر کیفیت آموزش و پژوهش در دانشگاه‌ها هم ارتقا پیدا کند. به عبارت دیگر می‌توان گفت هرگونه سرمایه‌گذاری در بحث فرهنگی باعث افزایش بهره‌وری بخش‌های آموزشی و پژوهشی در دانشگاه‌ها می‌شود.

زلفی‌گل در پاسخ به میزان رضایت از اقدامات فرهنگی دانشگاه‌ها بیان کرد: ازسرگیری آموزش حضوری در دانشگاه‌ها به‌تازگی آغاز شده و شاید درحال حاضر برای قضاوت زود باشد باید زمان دهیم تا آموزش حضوری استمرار پیدا کند، برنامه‌ریزی‌ها به‌صورت منسجم انجام شوند و سپس به قضاوت فعالیت‌ها پرداخت.

وزیر علوم در پاسخ به خبرنگار آنا در رابطه با ابلاغ قانون بودجه حمایت از خانواده و جوانی جمعیت به وزارت علوم اظهار کرد: در قانون بودجه سال ۱۴۰۱ مصوب شد که ۱۰ درصد از درآمد اختصاصی و ۱۰ درصد از تملک دارایی‌های هر دانشگاه باید طبق قانون صرف ساخت خوابگاه‌های متأهلی شود. اگرچه هنوز ابلاغ کامل و اختصاص بودجه‌ای صورت نگرفته اما در دستورکار ما قرار دارد. علاوه‌بر موارد مالی ذکر شده برنامه‌ریزی کرده‌ایم که از ظرفیت خیّرین و سفرهای ریاست محترم جمهوری به استان‌ها نیز بهره گرفته شود و در هر استانی تلاش کنیم تأسیس، تجهیز و تکمیل خوابگاه‌های متأهلی جزء مصوبات سفر قرار گیرد.

انتهای پیام/۱۰۴/"
130,https://www.ana.press//news/659525/%DB%B6%DB%B7%DB%B8-%D8%AF%D8%A7%D9%88%D8%B7%D9%84%D8%A8-%D8%A2%D8%B2%D9%85%D9%88%D9%86-%DA%A9%D8%A7%D8%B1%D8%B4%D9%86%D8%A7%D8%B3%DB%8C-%D8%A7%D8%B1%D8%B4%D8%AF-%D8%AF%D8%B1-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D9%86%DA%A9%D8%A7-%D8%B1%D9%82%D8%A7%D8%A8%D8%AA-%D9%85%DB%8C-%DA%A9%D9%86%D9%86%D8%AF,۶۷۸ داوطلب آزمون کارشناسی ارشد در دانشگاه آزاد نکا رقابت می‌کنند,"احمد آزادی‌همت‌آبادی در گفت‌وگو با خبرنگار گروه استان خبرگزاری آنا در نکا از برگزاری آزمون کارشناسی ارشد با حضور ۶۷۸ داوطلب خانم و آقا در دانشگاه آزاد اسلامی واحد نکا خبر داد و اظهار کرد: این آزمون از چهارشنبه ۲۸ اردیبهشت با شرکت ۱۸ داوطلب خانم و ۱۹ داوطلب آقا، پنجشنبه ۲۹ اردیبهشت با ۲۶۷ داوطلب خانم و ۱۵۸ داوطلب آقا و جمعه ۳۱ اردیبهشت ۱۴۰۱ با شرکت ۱۱۰ داوطلب خانم و ۱۰۶ داوطلب آقا در ساختمان آموزشی سردار شهید حاج قاسم سلیمانی این واحد دانشگاهی برگزار می‌شود.

معاون دانشگاه آزاد اسلامی واحد نکا با اعلام اینکه داوطلبان برای گرفتن کارت ورود به جلسه باید به سایت سازمان سنجش به نشانی sanjesh.org مراجعه کنند، افزود: این واحد دانشگاهی در ادوار گذشته نیز میزبان برگزاری آزمون‌های مختلف و متعدد شهرستان نکا بوده و توانسته در ۲۰ سال گذشته یک هزار و ۹۹۶ دانشجو را در ۵۸ رشته تحصیلی به‌عنوان فارغ‌التحصیل وارد بازار کسب‌وکار کند و اکنون در رشته‌های علوم پایه، فنی و مهندسی و علوم انسانی دارای یک هزار و ۷۱۱ دانشجو بوده و در وسعتی بالغ‌بر ۵ هزار مترمربع دارای ساختمان آموزشی، ساختمان اداری، سلف‌سرویس، مسجد و سوله ورزشی است.

به گزارش آنا، دانشگاه آزاد اسلامی واحد نکا فعالیت خود را از سال ۸۱ و با دو رشته تحصیلی حسابداری و کامپیوتر آغاز کرده است.

انتهای پیام/۴۱۲۱/۴۰۶۲/"
131,https://www.ana.press//news/659527/%D8%A7%D8%B1%D8%AA%D8%A8%D8%A7%D8%B7-%D9%85%D8%B3%D8%AA%D9%82%DB%8C%D9%85-%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D8%A8%D8%A7-%D8%B4%D9%87%D8%B1%D9%88%D9%86%D8%AF%D8%A7%D9%86-%DA%86%D9%87-%D8%A7%D9%87%D8%AF%D8%A7%D9%81%DB%8C-%D8%AF%D8%B1-%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D9%87%D8%A7,ارتباط مستقیم روابط عمومی با شهروندان/ چه اهدافی در روابط‌عمومی‌ها دنبال می‌شود؟,"به گزارش گروه جامعه خبرگزاری آنا، احمد محمدپور ضمن تبریک هفته ارتباطات و روابط عمومی در یادداشتی با بیان ینکه روابط عمومی یکی از ابزارهای قوی مدیریت «افکارعمومی» و «بحران» در جامعه است نوشت: روابط عمومی در شهرداری تهران به عنوان اصلی ترین حلقه ارتباط بین مدیران و کارکنان و شهروندان، مسئولیت خطیری در فرآیند مدیریت افکار عمومی بر عهده دارد که می تواند در ایجاد، حفظ و گسترش تعامل مدیران با کارکنان و شهروندان و ارتقاء سطح خدمات سازمانی موثر باشد.

وی با بیان اینکه فعالیت روابط عمومی یک کار گروهی و تیمی است و نقش موثری در اطلاع رسانی و انعکاس عملکرد مجموعه دارد، اظهار کرد: تعامل با مرکز پلاسمای شهرری، همکاری برای برگزاری پویش فرهنگی گردآوری یادگارها و خاطرات کارخانه قدیم سیمان ری، برگزاری کارگاه های آموزشی روانشناسی شخصیتی ویژه کودکان کار توسط همکاران روابط عمومی و تعامل با یکی از مراکز درمانی برای انجام خدمات ویژه به نیازمندان از جمله کار ویژه های این اداره عنوان کرد.

محمدپور افزود: تهیه رویداد خبری تهران بیست، هفته نامه الکترونیک تهران بیست و ری نگار، برپائی میزخدمت، تهیه کلیپ های مناسبتی و معرفی فعالیت های حوزه های اجرایی، تهیه بروشور های معرفی آثار تاریخی ری به زبان انگلیسی، موشن و اینفوگرافی، معرفی دست آوردهای مدیریت شهری به دستگاه های اداری و اجرایی - شورایاران - صنوف و اقشار مختلف با بهره گیری از روش های ارتباطات موثر و شبکه های اجتماعی از جمله اقدامات این اداره است.

رئیس روابط عمومی شهرداری منطقه ۲۰ ضمن تبریک هفته ارتباطات و روابط‌ عمومی به تمامی تلاشگران این عرصه به ویژه همکاران تلاشگر و خدوم در شهرداری مناطق شهر تهران، امیدوارم با بهره‌گیری از ابزارهای نوین ارتباطی، ایده‌ها و خلاقیت‌های نوآورانه و توانائی و پشتکار همواره در راستای تامین اهداف این مجموعه گامهای موثر بردارید.

انتهای پیام/۴۱۷۲/"
132,https://www.ana.press//news/659530/%D8%B3%D9%81%DB%8C%D8%B1-%D8%A7%D8%B3%D8%B1%D8%A7%D8%A6%DB%8C%D9%84-%D8%A8%D9%87-%D8%A7%D9%88%DA%A9%D8%B1%D8%A7%DB%8C%D9%86-%D8%A8%D8%A7%D8%B2%DA%AF%D8%B4%D8%AA,سفیر اسرائیل به اوکراین بازگشت,"به گزارش گروه جهان خبرگزاری آنا از i۲۴ نیوز، مایکل برادسکی برای نخستین‌بار از زمان آغاز عملیات نظامی روسیه در اوکراین به محل مأموریت خود در کی‌یف، پایتخت این کشور بازگشت.

وی حدود سه ماه پس از تخلیه سفارت اسرائیل در کی‌یف که ۲۱ فوریه انجام شد، به همراه تعدادی از دیپلمات‌های اسرائیلی به محل کار خود بازگشتند.

این اقدام با هدف حفظ روابط سیاسی و امنیتی رژیم صهیونیستی با دولت اوکراین و بررسی امکان بازگشت فعالیت‌های این سفارتخانه به حالت عادی انجام می‌شود.

انتظار می‌رود برادسکی و کارکنان سفارتخانه اسرائیل چند روز در کی‌یف بمانند، به ساختمان سفارت بازگردند و به امورات آنجا بپردازند. همچنین قرار است به‌زودی با مقام‌های اوکراینی دیداری برگزار کنند.

انتهای پیام/۴۰۳۳/"
133,https://www.ana.press//news/659521/%D8%A8%D8%A7%DB%8C%D8%AF%D9%86-%D8%A2%D9%85%D8%B1%DB%8C%DA%A9%D8%A7-%D9%88-%DB%8C%D9%88%D9%86%D8%A7%D9%86-%D8%AF%D8%B1-%DB%8C%DA%A9-%D8%B5%D9%81-%D8%AF%D8%B1-%D9%85%D9%82%D8%A7%D8%A8%D9%84-%D8%B1%D9%88%D8%B3%DB%8C%D9%87-%D8%A7%DB%8C%D8%B3%D8%AA%D8%A7%D8%AF%D9%87-%D8%A7%D9%86%D8%AF,بایدن: آمریکا و یونان در یک صف در مقابل روسیه ایستاده‌اند,"به گزارش گروه جهان خبرگزاری آنا از ریانووستی، جو بایدن گفت: آمریکا و یونان در یک صف و در عرصه اوکراین برابر روسیه می‌ایستند و از دموکراسی در هر جایی که تهدید شود، دفاع خواهند کرد.

وی در کاخ سفید و مراسم استقبال از نخست‌وزیر یونان افزود: گفت‌وگوهای سازنده‌ای انجام دادیم. یونان و آمریکا باید همچون مشت متحد در کنار هم بایستند تا از اوکراینی‌ها حمایت و به روسیه ضربه اقتصادی بزرگی وارد کنند.

رئیس‌جمهور آمریکا خطاب به نخست‌وزیر یونان عنوان کرد: می‌خواهم از شما به‌دلیل شجاعت در تصمیم‌گیری و صراحت در موضع نسبت به بحران اوکراین تشکر کنم. ما با حمایت یکدیگر توانایی و قدرت دفاع از دموکراسی‌ها را نشان می‌دهیم.

بایدن ابراز امیدواری کرد نخست‌وزیر یونان را در نشست ناتو که چند وقت دیگر در اسپانیا برگزار می‌شود، ببیند و درباره ادامه همکاری‌ها صحبت کنند.

انتهای پیام/۴۰۳۳/"
134,https://www.ana.press//news/659516/%D8%B1%D8%B3%D8%AA%D9%88%D8%B1%D8%A7%D9%86-%D9%87%D8%A7%DB%8C-%D8%B3%D9%86%D8%AA%DB%8C-%D8%A7%D9%86%DA%AF%D9%84%DB%8C%D8%B3-%D8%AF%D8%B1-%D8%A2%D8%B3%D8%AA%D8%A7%D9%86%D9%87-%D9%88%D8%B1%D8%B4%DA%A9%D8%B3%D8%AA%DA%AF%DB%8C,رستوران‌های سنتی انگلیس در آستانه ورشکستگی,"به گزارش گروه جهان خبرگزاری آنا از سی.ان.ان، اندرو کروک، رئیس فدراسیون ملی ماهی سرخ‌کن‌ها در انگلیس می‌گوید که یک سوم از تقریباً ۱۰ هزار رستوران ماهی و سیب‌زمینی سرخ شده در کشور ممکن است در ۹ ماه آینده تعطیل شوند.

وی افزود که این وضعیت بدترین بحرانی است که او تا بحال تجربه کرده است.

فدراسیون ملی ماهی سرخ کن ها نماینده یک هزار و ۲۰۰ رستوران ماهی و سیب‌زمینی در انگلیس است. کروک که مغازه خود را دارد، گفت که قیمت ها از اواخر سال گذشته شروع به افزایش کردند. بعلاوه هزینه مواد اولیه از اواخر فوریه، زمانی که جنگ اوکراین آغاز شد ، افزایش یافت.

وی افزود: در کل، همه چیز بالا رفته است.

قیمت مواد غذایی در انگلیس طی هفته‌های اخیر بین ۳۰ تا ۶۰ درصد افزایش یافته است. اما رستوران‌های ماهی و سیب‌زمینی سرخ شده انگلیس که به طور سنتی با درآمد کم کار می‌کنند، به دلیل وابستگی به واردات روسیه، فشار بیشتری را احساس می‌کنند.

آقای کروک گفت که تا ۴۰ درصد از روغن ماهی‌ها و شاه ماهی‌ها از آب های روسیه تامین و تقریبا نیمی از روغن آفتابگردان از اوکراین وارد می شود.

به گفته کروک، کسب و کارها در مقایسه با اوایل ماه مارس حدود ۸۳ درصد بیشتر برای روغن آفتابگردان پرداخت می کنند. این درحالی است که روغن پالم که یک جایگزین رایج بشمار می‌رود، دو برابر شده است. اندونزی - بزرگترین صادرکننده روغن پالم در جهان - از ماه گذشته شروع به محدود کردن صادرات خود کرده تا به حفظ منابع داخلی کمک کند.

این درحالی است که هزینه‌های انرژی و قیمت‌های سرسام‌آور کودهای مورد نیاز برای رشد سیب‌زمینی به فشارها در این زمینه افزوده است.

ماهی و سیب‌زمینی سرخ شده یکی از غذاهای ملی غیر رسمی انگلیس است. نخستین رستوران‌های فروش ماهی و سیب‌زمینی سرخ شده در دهه ۱۸۶۰ افتتاح شدند و با صنعتی شدن کشور به سرعت گسترش یافتند تا به تغذیه کارگران کارخانه‌ها کمک کنند.

در طول جنگ جهانی دوم، از آنجایی که دولت سایر مواد اولیه مانند چای، کره، گوشت، ماهی و سیب‌زمینی را جیره بندی می کرد، غذا برای طبقات کارگر اهمیت داشت.

کروک گفت که مشتریان انتظار دارند ماهی و سیب‌زمینی سرخ‌شده آنها ارزان باشد. وی افزود یک سال پیش، میانگین قیمت یک وعده ماهی و سیب‌زمینی سرخ شده معمولی حدود هفت پوند بود. در حال حاضر، او گفت آن را در حدود هشت و نیم پوند می‌فروشد.

کروک گفت: ""ما در معرض خطر قیمت گذاری بر اثر عوامل خارج از بازار هستیم... برخی قبلاً رویگردان شده‌اند و تعدادی از مشتریان ثابت خود را که هر جمعه می آمدند از دست داده‌ام.""

ترس از اینکه دولت انگلیس تعرفه‌های وارداتی سخت‌گیرانه‌ای را برای ماهی‌های سفید روسی وضع کند، کسب‌وکارها را مجبور به ذخیره‌سازی جایگزین‌هایی کرده است که قیمت ماهی‌های ایسلندی و نروژی را که کروک می‌خرد، افزایش می‌دهد.

کروک گفت که قیمت یک جعبه ماهی ایسلندی اکنون ۲۷۰ پوند (۳۳۱ دلار) است که نسبت به سال گذشته ۱۴۰ پوند (۱۷۶ دلار) افزایش یافته است.

سی.‌ان.‌ان گزارش داد مشاغلی مانند شغل کروک با وظیفه دشوار فروش ماهی و سیب‌زمینی سرخ شده به مشتریانی روبرو هستند که با بدترین بحران هزینه زندگی در دهه های اخیر روبرو هستند. بر اساس گزارش بانک انگلیس، تورم سالانه در ماه مارس به هفت درصد رسید که بالاترین سطح در ۳۰ سال گذشته است و ممکن است در اواخر امسال به ۱۰ درصد برسد.

بر اساس نظرسنجی فدراسیون کسب و کارهای کوچک انگلیس، بیش از نیم میلیون کسب و کار کوچک در انگلیس - که تقریباً یک نفر از هر ۱۰ است - قصد تعطیلی، کوچک کردن یا فروش را در سال آینده دارند.

انتهای پیام/۴۱۵۵/"
135,https://www.ana.press//news/659526/%D8%B5%D8%AF%D8%A7-%D9%88-%D8%B3%DB%8C%D9%85%D8%A7-%D9%86%D8%A8%D8%A7%DB%8C%D8%AF-%D8%A8%D9%87-%D8%AF%D9%86%D8%A8%D8%A7%D9%84-%D9%85%D8%AD%D8%AF%D9%88%D8%AF-%DA%A9%D8%B1%D8%AF%D9%86-%D9%88-%DB%8C%D8%A7-%D8%B1%D9%82%D8%A7%D8%A8%D8%AA-%D8%A8%D8%A7-%D8%A8%D8%AE%D8%B4-%D8%AE%D8%B5%D9%88%D8%B5%DB%8C,صدا و سیما نباید به دنبال محدود کردن و یا رقابت با بخش خصوصی باشد,"علی حدادی عضو کمیسیون امور داخلی کشور و شوراها و نماینده مردم ساوجبلاغ در مجلس شورای اسلامی در گفت‌وگو با خبرنگار گروه سیاست خبرگزاری آنا با اشاره به اهمیت فرهنگ و کار فرهنگی در کشور اظهار کرد: ما سندهای بالادستی بسیار مهمی داریم که در تنظیم و یا تدوین آن‌ها باید دقت لازم انجام شود که مصداق بارز آن سند آمایش سرزمینی است.

وی ضمن انتقاد از برخی موازی‌کاری‌ها در حوزه فرهنگ افزود: من معتقدم امروز باید یک بازنگری درست در موضوع آمایش سرزمین صورت گیرد، چرا که دارای ایراد است، اگر نگاه ما در سند آمایش سرزمین در بخش فرهنگ اصلاح شود، شاهد اینگونه موازی‌کاری‌ها در حوزه فرهنگ نخواهیم بود.

عضو کمیسیون امور داخلی کشور و شوراهای مجلس با بیان اینکه چون در اطلس فرهنگی کشور همه چیز جامع و اساسی دیده نشده است، مشکلاتی را به وجود آورده، گفت: صدا و سیما مأموریت اصلی و مهمی در کشور دارد و می‌تواند اثرگذار باشد، اما اثرگذاری صداوسیما به معنی محدود کردن و یا رقابت با بخش خصوصی نیست.

حدادی با تأکید بر اینکه باید در مقوله فرهنگی و تولید محتوا به مردم و بخش خصوصی اعتماد کنیم، گفت: هر جا مردم به صحنه آمده‌اند ما شاهد شکوفایی و اثربخشی در آن حوزه هستیم.

عضو کمیسیون امور داخلی کشور و شوراهای مجلس تصریح کرد: ما اعتقاد داریم که جوانان توانمند، با انگیزه و هنرمند اگر وارد تولید آثار فاخر فرهنگی مثل فیلم و سریال شوند می‌توانند در این حوزه تحول ایجاد کنند، بنابراین باید میدان را برای این جوانان باز کنیم و اجازه ندهیم برخی از نهادها که اختیارات بیشتری هم دارند، در آنان انگیزه‌کُشی کنند.

حدادی در پایان خاطرنشان کرد: امروز همه وزارتخانه‌ها باید پیوست فرهنگی داشته باشند، چرا که فرهنگ‌سازی در سطح جامعه بسیار مهم است و می‌تواند با تولید درست فیلم و اثر هنری و فرهنگی در برخی مسائل مردم را با خود همراه کند.

انتهای پیام/۴۱۶۴/"
136,https://www.ana.press//news/659522/%D8%AA%D9%84-%D8%A2%D9%88%DB%8C%D9%88-%D9%85%D8%AF%D8%B9%DB%8C-%D8%B3%D8%B1%D9%86%DA%AF%D9%88%D9%86%DB%8C-%D9%BE%D9%87%D9%BE%D8%A7%D8%AF-%D8%AD%D8%B2%D8%A8-%D8%A7%D9%84%D9%84%D9%87-%D8%B4%D8%AF,تل‌آویو مدعی سرنگونی پهپاد حزب‌الله شد,"به گزارش گروه جهان خبرگزاری آنا، ارتش رژیم صهیونیستی، ظهر امروز (سه‌شنبه)، ادعای جدیدی را درباره سرنگونی یک پهپاد جنبش حزب‌الله لبنان مطرح کرد.

ارتش رژیم صهیونیستی در بیانیه‌ای مدعی شد که پدافند این رژیم یک پرنده بدون سرنشین حزب‌الله را سرنگون کرده است.

نیروهای رژیم صهیونیستی ادعا کردند که این پرنده بدون سرنشین حین عبور از خاک لبنان به سمت اراضی اشغالی شناسایی و سرنگون شده است.

این ادعا در حالی مطرح شده است که رژیم صهیونیستی پیشتر رسما به ناتوانی خود در رهگیری پهپاد نفوذی حزب‌الله به اراضی اشغالی اذعان کرده بود.

رسانه‌های عبری‌زبان، اواخر بهمن ماه سال گذشته، از فعال شدن آژیرهای خطر در «جلیل علیا» (شمال فلسطین اشغالی) و جولان اشغالی خبر داده بودند. لحظاتی پس از انتشار این خبر، رسانه‌ها گزارش‌ دادند که پرنده‌های نظامی رژیم صهیونیستی به حالت آماده‌باش درآمده‌اند.

ارتش رژیم صهیونیستی رسما گزارش‌ منابع خبری را تأیید کرد و خبر داد که یک پهپاد وارد حریم فلسطین اشغالی شده و همزمان گنبد آهنین نیز فعال شده است. ساعاتی بعد، ارتش در بیانیه دوم خود رسما به شکستش اذعان کرد و گفت که به‌رغم استفاده از تمام ابزارهای رهگیری (اشاره به جنگنده، بالگرد و گنبد آهنین) نتوانسته پهپاد را رهگیری کند و این پرنده بدون‌سرنشین به‌سلامت به آشیانه خود در لبنان بازگشته است.

پس از گذشت چند ساعت، جنبش حزب‌الله لبنان در بیانیه‌ای رسما این عملیات را برعهده گرفت و اعلام کرد: «مقاومت اسلامی امروز، جمعه، در تاریخ ۲۰۲۲/۰۲/۱۸ پهپاد ""حسان"" را به داخل خاک فلسطین اشغالی فرستاد. پهپاد حسان در منطقه هدف به مدت ۴۰ دقیقه در قالب یک مأ‌موریت جمع‌آوری اطلاعات گشت‌زنی کرد.»

در ادامه این بیانیه آمده بود: «مأموریت شناسایی تا طول ۷۰ کیلومتر از شمال فلسطین اشغالی امتداد یافت. به‌رغم تمام تلاش‌های پی‌درپی و متعدد دشمن برای سرنگونی، پهپاد حسان به‌سلامت از اراضی اشغالی بازگشت. پهپاد مأموریت موردنظر را با موفقیت و بدون آنکه اقدامات دشمن بر آن اثر بگذارد، انجام داد».

انتهای پیام/۴۱۵۵/"
137,https://www.ana.press//news/659528/%D9%88%D8%A7%DA%A9%D9%86%D8%B4-%D9%86%D9%85%D8%A7%DB%8C%D9%86%D8%AF%D9%87-%D9%85%D8%AC%D9%84%D8%B3-%D8%A8%D9%87-%D8%A8%D8%A7%D8%B2%DB%8C-%D8%A7%DB%8C%D8%B1%D8%A7%D9%86-%D9%88-%DA%A9%D8%A7%D9%86%D8%A7%D8%AF%D8%A7-%D8%A2%D9%82%D8%A7%DB%8C-%D9%88%D8%B2%DB%8C%D8%B1-%D9%BE%D8%A7%D8%B3%D8%AE%DA%AF%D9%88-%D8%A8%D8%A7%D8%B4,واکنش نماینده مجلس به بازی ایران و کانادا؛ آقای وزیر پاسخگو باش!,"به گزارش خبرنگار گروه ورزش خبرگزاری آنا، با اعلام فدراسیون فوتبال تیم ملی فوتبال کشورمان ۱۵ خردادماه بازی دوستانه‌ای با کانادا خواهد داشت و بر اساس توافق صورت گرفته فدراسیون فوتبال کانادا، مبلغی در حدود ۳۲۸ هزار دلار بابت دیدار دوستانه با تیم ملی فوتبال به فدراسیون ایران پرداخت خواهد کرد.

با توجه به نرخ روز دلار این مبلغ در حدود ۱۰ میلیارد تومان خواهد بود و در حالی که برخی مسئولان فعلی فدراسیون فوتبال از سود بزرگ این توافق صحبت می‌کنند اهالی فوتبال نسبت به آن واکنش نشان داده‌اند. احمد امیرآبادی فراهانی هم نماینده قم با انتشار توئیتی در فضای مجازی نسبت به بازی ایران و کانادا و سود ناچیز آن واکنش نشان داد و از وزیر ورزش خواهان پاسخگویی شد.

انتهای پیام/۴۰۵۷/"
138,https://www.ana.press//news/659514/%D9%87%D9%81%D8%AA%D9%85%DB%8C%D9%86-%D9%81%D8%B5%D9%84-%D9%BE%D8%A7%D8%AA%D9%88%D9%82-%D9%81%DB%8C%D9%84%D9%85-%DA%A9%D9%88%D8%AA%D8%A7%D9%87-%D8%A8%D9%87-%D8%A7%DB%8C%D8%B3%D8%AA%DA%AF%D8%A7%D9%87-%D8%AF%D9%88%D9%85-%D8%B1%D8%B3%DB%8C%D8%AF-%D9%85%D8%B4%DA%A9%D9%84-%D8%B3%DB%8C%D9%86%D9%85%D8%A7%DB%8C,هفتمین فصل پاتوق فیلم کوتاه به ایستگاه دوم رسید/ مشکل سینمای امروز غفلت از ذخیره سینمای کوتاه است,"به گزارش گروه فرهنگ خبرگزاری آنا از روابط عمومی انجمن سینمای جوانان، دومین جلسه از هفتمین فصل پاتوق فیلم کوتاه روز دوشنبه ۲۶ اردیبهشت‌ ماه با نمایش ۴ فیلم کوتاه داستانی، برگزار شد. در این جلسه فیلم‌های‌کوتاه داستانی «خنده بی‌دلیل گوزن‌ها» به‌کارگردانی سجاد ایمانی، «جان داد» به‌ کارگردانی سهیلا پورمحمدی، «دشنه» به‌ کارگردانی سامان تفرشی و انیمیشن کوتاه «پرنده‌باز» به‌ کارگردانی سیداحمد جعفریان به نمایش درآمد و با حضور محمدتقی فهیم منتقد سینما مورد نقد و بررسی قرار گرفت.

مشکل سینمای امروز غفلت از ذخیره سینمای کوتاه است

محمدتقی فهیم هم در ابتدا ضمن اشاره به علاقه خود به فیلم کوتاه گفت: هر بار فیلم کوتاه می‌بینم آنچه از ابتدا ما را عاشق سینما کرد را در فیلم کوتاه پیدا می‌کنم. اگر امروز سینمای بلند ما به این وضع دچار شده به دلیل عدم استفاده از این ذخیره است. همه فیلمسازان و تهیه‌کننده‌های قدیمی همیشه از زمین‌های خاکی استعدادها را کشف می‌کردند و به میدان می‌آوردند. امروز اما تهیه‌کنندگان سینما و تلویزیون در دفاتر خود نشسته‌اند و نگاه‌شان همواره به لیست مقابل‌شان است. نتیجه‌اش می‌شود همین سینمای فاقد ژانر و فاقد تنوعی که امروز شاهدش هستیم.

وی افزود: درخت‌های داخل پارک که دائم آب به آن‌ها می‌دهند، ریشه‌های تنبلی دارند اما آن‌ها که در بیان و باغ رشد می‌کنند،‌ ریشه‌هایشان مدام به‌دنبال آب است و قوی می‌شود. تهیه‌کنندگان امروز ما گویی بی‌ریشه شده‌اند. پیشنهادم این است که انجمن سینمای جوانان رسما از تهیه‌کنندگان برای حضور در این جمع‌ها دعوت کند تا بیایند و فیلم‌های کوتاه را ببینند. انرژی، استعداد، ذوق و سلیقه واقعی اینجاست.

فهیم در ادامه درباره فیلم «جان داد» گفت: زمانی که داور جشنواره بودم به این فیلم رأی دادم و به آن جایزه دادیم، قاعدتا نباید از آن بد بگویم. اما این فیلم بین آن فیلم‌هایی که دیدیم بهتر بود و ویژگی‌های مثبتی داشت اما وقتی از منظر نقد نگاه می‌کنیم، مسئله متفاوت از داوری است. فیلم قرار است قصه این دختر را برای ما روایت کند و ما باید با دختربچه هم‌ذات‌پنداری کنیم و جای او قرار بگیریم. اما چه کسی با این دختر هم‌ذات پنداری می‌کند؟ من به عنوان مخاطب این حس را نداشتم. من در این فیلم بیشتر با مرد همراه می‌شوم و هم‌ذات‌پنداری می‌کنم و این نقض‌غرض فیلمساز است. مهمترین و کلیدی‌ترین جای فیلم جایی است که پدر به دخترش می‌گوید اگر این ماهی‌ها را صید نکنم، چگونه می‌خواهی زندگی کنی؟ این اصلی‌ترین مسئله در همین جامعه امروز ماست. اتفاقا از نظر سینمایی هم بهترین سکانس فیلم است.

فیلم کوتاهی که تنه به سینمای بلند حرفه‌ای می‌زند

در ادامه محمدتقی فهیم درباره «خنده بی‌دلیل گوزن‌ها» گفت: برخلاف فیلم «جان داد» مشکل اصلی این فیلم در فیلمنامه آن است. فیلم در مرحله اجرا، واقعا یک فیلم است و معتقدم از خیلی از فیلم‌های بلند امروز سینما، حرفه‌ای‌تر است. فیلم کوتاه امروز دیگر آن کار تجربی که برخی به دنبال آن هستند، نیست. این فیلم یک فیلم کامل است که باید در معرض تماشا قرار بگیرد. داستان «سینمای تجربی» متفاوت است این بحث است و این کارها را نمی‌توان سینمای تجربی دانست.

وی افزود: فیلم «خنده بی‌دلیل گوزن‌ها» یک نمونه است از فیلم‌های کوتاهی که می‌تواند به سینمای بلند تنه بزند. فیلمساز تا حدودی توانسته از ابزار عبور کند. اگر فیلمسازی ابزار را کامل بشناسد، در مرحله بعد می‌تواند اثری خلق کند که دارای حس باشد و ما با آن ارتباط برقرار کنیم.

داستان «بورخس» و روایت آدم‌فروشی و جهنم خودساخته

فهیم درباره فیلم «دشنه» هم بیان کرد: هر قصه را می‌توان هر طور تعریف کرد و این فیلم هم تعریف آقای تفرشی از قصه «بورخس» است. من این قصه را خیلی دوست دارم و سال‌ها پیش آن را خوانده بودم. راوی اول شخص در این داستان خود بورخس است و گویی آدم با خود او روبه‌رو می‌شود. این داستان یک شاهکار است اما آقای تفرشی به نظر من آن را خراب کرده است! تمام تلاش قصه بورخس این است که بگوید آدم‌فروش خودش برای خودش جهنم ایجاد می‌کند و تحقیرشدگی یک آدم‌فروش همواره با او هست و هیچ گاه از بین نمی‌رود. پاشنه آشیل فیلم آقای تفرشی عدم توجه به همین نکته است.

در ادامه فرید سجادی‌حسینی بازیگر باسابقه سینما به بهانه حضور در فیلم «دشنه» درباره همکاری با فیلمسازان جوان در فیلم‌های کوتاه گفت: من آقای تفرشی را از سال‌ها قبل می‌شناختم و به تفکر و نگاهش به سینما از قبل آشنا بودم اما کلا به جوانان بیشتر از هم سن و سال‌های خودم اعتماد دارم. شاید گاهی موفق نباشند اما ایده‌های بسیاری دارند و بهتر از ما و نوتر از ما می‌بینند. انگیزه جوانانه این فیلمسازان ما را هم سر ذوق می‌آورد. برای این کار همه سختی کشیدند و برای ما پیرمردها کار سخت‌تر هم بود.

نقد و بررسی انیمیشن کوتاه «پرنده‌باز» به‌ کارگردانی سیداحمد جعفریان به دلیل غیبت کارگردان در جلسه برگزار نشد.

انتهای پیام/۱۱۰/"
139,https://www.ana.press//news/659517/%D8%B4%D9%85%D8%A7%D8%B1%D8%B4-%D9%85%D8%B9%DA%A9%D9%88%D8%B3-%D8%A8%D8%B1%DA%AF%D8%B2%D8%A7%D8%B1%DB%8C-%D8%B1%D9%88%DB%8C%D8%AF%D8%A7%D8%AF-%D8%A7%DB%8C%D8%AF%D9%87-%D8%A2%D8%B1%D8%A7-%DB%8C-%D8%A8%D9%87%D8%AF%D8%A7%D8%B4%D8%AA-%D9%85%D9%88%D8%A7%D8%AF-%D8%BA%D8%B0%D8%A7%DB%8C%DB%8C,شمارش معکوس برگزاری رویداد «ایده‌آرا»ی بهداشت مواد غذایی,"امیر شاکریان در گفت‌وگو با خبرنگار گروه استان‌های خبرگزاری آنا در شهرکرد از برگزاری نخستین ایده‌آرای بهداشت مواد غذایی در دانشگاه آزاد اسلامی واحد شهرکرد خبر داد و اظهار کرد: در راستای رویداد ملی گام دوم دانشگاه آزاد اسلامی، مرکز تحقیقات تغذیه و محصولات ارگانیک این واحد دانشگاهی با همکاری سایر دانشگاه‌ها، مؤسسات، مراکز تحقیقاتی و صنایع مواد غذایی این رویداد ایداآرا را ۲۸ اردیبهشت به‌صورت حضوری در واحد شهرکرد برگزار می‌کند.

رئیس مرکز تحقیقات تغذیه و محصولات ارگانیک دانشگاه آزاد اسلامی واحد شهرکرد افزود: تعداد ۴۸ ایده کامل و جامع به دبیرخانه این ایده‌آرا ارسال شد که با ارائه آنها برای داوری به استادان مختلف دانشگاه‌ در نهایت تعداد ۱۰ ایده برتر مورد پذیرش نهایی قرار گرفت.

انتهای پیام/۴۱۲۱/۴۰۶۲/"
140,https://www.ana.press//photo/659515/%D8%B1%D9%88%D8%B2-%D9%BE%D8%A7%DB%8C%D8%A7%D9%86%DB%8C-%D9%86%D8%B4%D8%B3%D8%AA-%D8%B3%D8%B1%D8%A7%D8%B3%D8%B1%DB%8C-%D9%85%D8%B9%D8%A7%D9%88%D9%86%D8%A7%D9%86-%D9%81%D8%B1%D9%87%D9%86%DA%AF%DB%8C-%D9%88-%D8%A7%D8%AC%D8%AA%D9%85%D8%A7%D8%B9%DB%8C-%D8%AF%D8%A7%D9%86%D8%B4%DA%AF%D8%A7%D9%87-%D9%87%D8%A7,روز پایانی نشست سراسری معاونان فرهنگی و اجتماعی دانشگاه‌ها,روز پایانی نشست سراسری معاونان فرهنگی و اجتماعی دانشگاه‌ها و موسسات آموزش عالی کشور صبح امروز با حضور محمدعلی زلفی گل وزیر علوم، تحقیقات و فناوری در سالن شهدای جهاد علمی وزارت علوم برگزار شد.
141,https://www.ana.press//news/659506/%D9%85%D8%B9%D9%84%D9%85-%D8%B3%D8%B1%D9%85%D8%B4%D9%82-%D9%88-%D8%A7%D9%84%DA%AF%D9%88%DB%8C%DB%8C-%D8%A8%D8%A7%D9%86%D9%81%D9%88%D8%B0-%D8%A7%D8%B3%D8%AA,معلم سرمشق و الگویی بانفوذ است,"به گزارش خبرنگار گروه استان‌های خبرگزاری آنا از نور، رضا یوسفی در مراسم بزرگداشت روز معلم در مدارس سمای دانشگاه آزاد اسلامی واحد نور اظهار کرد: معلم نه تنها آموزگار؛ بلکه سرمشق و الگوی بانفوذ بوده و به دلیل نقش غیرقابل‌انکار معلم در شکل‌گیری شخصیت دانش‌آموز شغل معلمی بسیار خطیر است.

وی ادامه داد: معلمان به دلیل جایگاه والا و معنوی، دانش و تخصص از اثرگذارترین الگوها برای دانش‌آموزان هستند و سرمشقی برای همه زندگی آنان می‌شوند.

معاون علمی دانشگاه آزاد اسلامی واحد نور گفت: معلم و استاد به دلیل اینکه با روح و جان دانش‌آموز و دانشجو سروکار دارند به‌عنوان الگویی محبوب و مطاع پذیرفته می‌شوند.

انتهای پیام/۴۱۲۱/۴۰۶۲/"
142,https://www.ana.press//news/659497/%D9%81%D8%B9%D8%A7%D9%84%DB%8C%D8%AA-%DA%A9%D9%85%DB%8C%D8%AA%D9%87-%D8%A7%D8%AE%D9%84%D8%A7%D9%82-%D9%88-%D8%A7%D8%B3%D8%AF%DB%8C-%D9%85%D9%82%D8%AF%D9%85-%D9%82%D8%A7%D9%86%D9%88%D9%86%DB%8C-%D8%A7%D8%B3%D8%AA-%D8%A7%D8%B2-%D8%AD%D8%B6%D9%88%D8%B1-%D8%A2%D9%82%D8%A7%D8%B2%D8%A7%D8%AF%D9%87-%D8%AF%D8%B1,فعالیت کمیته اخلاق و اسدی مقدم قانونی است؟/ از حضور آقازاده در تیم لیگ برتری تا نقض مکرر آرا,"به گزارش خبرنگار گروه ورزش خبرگزاری آنا، اعضای هیئت‌رئیسه فدراسیون فوتبال در اواخر سال گذشته نامه عزل رئیس خود عزیزی خادم را امضا کردند تا در نهایت ادامه فعالیت رئیس معزول فدراسیون فوتبال به جلسه مجمع کشیده شود و اعضای مجمع درباره ادامه فعالیت او تصمیم نهایی را بگیرند. البته در فاصله دو هفته مانده به برگزاری مجمع ۱۰ خردادماه، کمیته اخلاق رای به محرومیت دو ساله عزیزی خادم داد تا حضور او با توجه به این محرومیت به یک موضوع مبهم بدل شود.

از زمانی که اعضای هیئت‌رئیسه رای به عزل عزیزی خادم داده‌اند صحبت در مورد فعالیت‌های کمیته اخلاق که مغایر با بندهای اساسنامه است مطرح شد که در این میان به چند نمونه از آن اشاره می‌کنیم:

کمیته اخلاق جزء ارکان مستقل فدراسیون فوتبال محسوب می‌شود و هرگونه فعالیت این کمیته باید تحت تأثیر افراد و تصمیمات بیرونی نباشد.

در اساسنامه فدراسیون آمده برای انتخاب رئیس، معاون و ارکان مستقل فدراسیون، کمیته حسابرسی، کمیته‌های انتخاباتی و ارکان قضایی، نامزدهایی که بیشترین رأی را به دست بیاورند برای آن پست انتخاب می‌شوند. نکته جالب توجه اینکه مجمع فدراسیون فوتبال سال گذشته برگزار نشد و پس از چندی هم فدراسیون با صدور اعلامیه‌ای اعلام کرد اعضای کمیته‌ اخلاق فعلا به کار خود ادامه می‌دهند تا در اولین فرصت در مورد آن‌ها تصمیم‌گیری شود. اما از زمانی که عزیزی خادم به‌عنوان رئیس فدراسیون در اسفندماه ۹۹ انتخاب شد تا بهمن ۱۴۰۰ که اعضای هیئـت‌رئیسه رای به عزل رئیس خود دادند، مجمعی برگزار نشده که در خصوص این کمیته رای‌گیری شود. به این ترتیب هرگونه صدور رای از سوی کمیته اخلاق، در حالی که هیچ رای‌گیری در مجمع برای آنها صورت نگرفته و انتخابی صورت نگرفته، فاقد اثرگذاری به شمار می رود. در واقع، فعالیت این کمیته در این مقطع مغایر اساسنامه و فاقد مجوز قانونی بوده است.

در بند ۴ ماده ۶۲ اساسنامه نیز به طور واضح اشاره شده رئیس، معاون و اعضای ارکان قضایی بنا بر پیشنهاد هیئـ‌ت‌رئیسه و توسط مجمع عمومی انتخاب می‌شوند اما انتخاب این کمیته توسط مجمع صورت نگرفته و روال قانونی آشکارا نقض شده است.

همچنین بر اساس بند ۵ این ماده، ""رئیس، معاون و اعضای کمیته انضباطی، کمیته اخلاق و کمیته استیناف، باید کلیه شرایط مورد نیاز برای احراز وصف استقلال به شرح مندرج در بند ۵ ماده ۶۰ اساسنامه که برای رئیس و معاون کمیته حسابرسی ذکر شده را دارا باشند.""

بر مبنای بند ۵ ماده ۶۰، ""رئیس و معاون این کمیته باید مستقل باشند. چناچه در هر زمان طی چهار سال منتهی به فعالیت آنها، خود یا اعضای خانواده شان (همسر، فرزند، فرزندخوانده یا فرزند ناتنی، والدین، خواهر و برادر، والدین همسر و خواهر و برادر همسر) واجد یکی از شرایط ذیل شوند، دیگر عنوان مستقل ندارند."" در این شرایط نیز آنچه دارای اهمیت در موضوع اخیر است، بند الف است؛ ""در فدراسیون و/یا هر یک از باشگاه‌ها، لیگ‌ها، اعضا یا کنفدراسیون فوتبال آسیا (و شرکت‌ها و سازمان‌های زیر مجموعه آنها) دارای سمت یا قراردادی (مستقیم با غیرمستقیم) باشد که برای آن حق الزحمه پرداخت می شود و یا دارای سمتی داوطلبانه باشد که برای آن هرگونه حق الزحمه پرداخت گردد."" یعنی این بستگان نباید چنین فعالیتی داشته باشند.

با توجه به حضور فرزند اسدی مقدم در تیم نساجی قائم‌شهر، بر مبنای اساسنامه، موجب سقوط وصف ""مستقل"" از وی شده و می بایست از کار کنار می‌کشید. البته این موضوع به تاریخ ۲۲ بهمن‌ماه سال گذشته رسانه‌ای شد و انتظار می‌رفت شهاب عزیزی خادم رئیس فدراسیون فوتبال در این مورد هر چه سریع‌تر تصمیم‌گیری کند که این اتفاق نیفتاد. البته او زمان زیادی هم برای تصمیم‌گیری نداشت چرا که ۲۸ بهمن‌ماه نامه عزل او توسط اعضای هیئـت‌رئیسه امضا و به صورت موقت کنار رفت. اما موضوع مهم این است که از زمان رسانه‌ای شدن این موضوع تا به الان، با توجه به مصادیق بند ۵ ماده ۶۰، و حضور فرزند اسدی مقدم در تیم نساجی، او به عنوان یک رکن قضایی فاقد وصف مستقل است و می بایست از این سمت کناره‌گیری می گرفته است. آیا با فرض قانونی بودن کمیته اخلاق، قاعده راهبردی و مهم تعارض منافع توسط یونس اسدی مقدم رعایت شده است؟ پاسخ او به این سوال چیست و چطور تا به امروز شاهد ادامه فعالیت‌های او در این کمیته و صدور احکام هستیم؟!

موضوع بعدی که در مورد کمیته اخلاق عجیب است استقلال این کمیته است. تاکنون چندین حکم از سوی این کمیته اعلام شده که پس از مدتی در کمیته استیناف شکسته شده که به برخی از این موارد اشاره می‌کنیم:

در تاریخ ۲۲ آذر ماه ۱۴۰۰ علی خطیر به‌مدت پنج سال از کلیه فعالیت‌های فوتبالی محروم می‌شود و مبلغ صد میلیون هم از سوی کمیته اخلاق جریمه می‌شود.

اما در اسفندماه ۱۴۰۰ رای کمیته اخلاق توسط کمیته استیناف شکسته می‌شود و نه محرومیت و نه جریمه‌ای برای این فرد در نظر گرفته می‌شود.

در شهریورماه سال گذشته باز هم کمیته اخلاق برای دو خانم عطیه محب‌زاده و الهام سلیمانی روزبهانی به دلیل نقض مقررات اخلاقی فوتبال به یک سال محرومیت و جریمه نقدی حکم می‌دهد که همچنین چند روز پیش این حکم از سوی کمیته استیناف شکسته می‌شود!

کریم بهرامی سرپرست کمیته حسابرسی فعلی فدراسیون فوتبال است که طبق اساسنامه او هم از سوی مجمع انتخاب نشده است، به نظر می‌رسد این انتصاب هم غیرقانونی است؛ موضوعی که پیش از این در خبرگزاری آنا به آن اشاره شده بود( اینجا را ببیند). در اساسنامه به صراحت به این موضوع اشاره شده که کمیته حسابرسی باید از سوی مجمع انتخاب شود، براساس رعایت وحدت رویه آرای کنفدراسیون فوتبال آسیا، همانگونه که afc حضور حمیدرضا مهرعلی و حیدر بهاروند را در جلسات هیئت‌رئیسه را غیرقانونی و خلاف اساسنامه دانست؛بهرامی و همکارانش نیز نمی‌توانند به‌عنوان اعضای کمیته حسابرسی فعالیت کنند و اسناد مالی تهیه شده توسط آن‌ها و حتی حسابرسان دادگستری، غیرقانونی است؛ چرا که براساس آگهی رسمی منتشر شده در تاریخ ۱۶ فروردین ۱۴۰۱ موسسه حسابرسی رازدار از تاریخ ۸ آذر ۹۹ با تصویب مجمع به‌عنوان حسابرس مستقل فدراسیون انتخاب شده و تنها مرجع قانونی حسابرسی فدراسیون فوتبال است.

اما نکته جالب توجه در مورد رای کمیته اخلاق در خصوص کریم بهرامی است. بهرامی در زمان سرپرستی بهاروند محروم شده بود اما در دوره عزیزی خادم با استیناف‌خواهی این فرد تبرئه شد. او هم‌اکنون سرپرست کمیته حسابرسی است در حالی که با رأی ۱۰۰ درصد آرای مجمع قم از سمت خود برکنار شد. سال گذشته هم در بهمن‌ماه زمانی که جلسه عزل عزیزی خادم از سوی اعضای هیئـت‌رئیسه برگزار شده بود،کمیته اخلاق رای به محکومیت مهرداد سراجی داد تا او در جلسه عزل شرکت نکند؛ البته خیلی زود این رای از سوی کمیته استیناف شکسته شد.

همچنین زمانی که عزیزی خادم با رأی اعضای هیئـت‌رئیسه در آستانه عزل قرار گرفت؛ این کمیته در جهت حمایت از رئیس فدراسیون اقدام به صدور بیانیه تهدیدآمیز کرد و حالا با تغییر سرپرست فدراسیون و روی کار آمدن میرشاد ماجدی، باز هم این کمیته در جهت حمایت از فدراسیون فعلی، در فاصله دو هفته مانده تا برگزاری مجمع، رای خود را در خصوص شکایت اعضای هیئـت‌رئیسه از عزیزی خادم در دستور کار قرار داد. این در حالی است که پس از عزل عزیزی خادم، او بلافاصله به کمیته اخلاق شکایت کرده بود اما شکایت او در دستور کار قرار نگرفت. به نظر می‌رسد این کمیته بیشتر از اینکه مستقل عمل کند طبق شرایط و فدراسیون مربوطه تصمیم‌گیری می‌کند.

با توجه به این مسائل سه ایراد مهم شکلی و ماهوی به کمیته اخلاق وارد است: یکم ایراد به چینش برخی اعضاء که فعالیتی مغایر با اساسنامه داشته و دارند( انتخاب اسدی مقدم از سوی مجمع نبوده) ، دوم بحث استقلال و به تبع آن صلاحیت صدور حکم،( با توجه به حکم‌های صادر شده که به نظر می‌رسد رئیس کمیته اخلاق به نفع هر کسی که در فدراسیون فوتبال حضور دارد رأی صادر می‌کند. چهارم وصف مستقل که فرزندش بازیکن نساجی است و حتی اگر ریالی هم از باشگاه دریافتی نداشته باشد که به نظر بعید می‌رسد، در تعریف وصف مستقل نمی‌گنجد و حتی اگر پسرش دریافتی هم نداشته باشد باز هم شائبه‌برانگیز است. چهارم هم عدم هماهنگی با سایر ارکان قضایی مشخصا کمیته استیناف است( طبق مثال‌هایی که در این گزارش به آن اشاره شد). کمیته اخلاق به عنوان نهاد پایین‌دستی نسبت به کمیته استیناف به‌عنوان رکن عالی قضایی فدراسیون هماهنگی لازم را با کمیته بالادستی خود را ندارد.

در این چند سال اخیر کمتر پیش آمده که صالحی رئیس کمیته استیناف حکمی صادر کند که در دادگاه حکمیت ورزش( CAS) شکسته شود یا حداقل ما به یاد نمی‌آوریم، اما در مورد کمیته اخلاق بارها با شکسته شدن حکم از سوی کمیته استیناف مواجه شده‌ایم، با این شرایط ناهماهنگی سایر ارکان قضایی فدراسیون به خوبی دیده می‌شود و یک از هم گسیختگی به وجود آمده است. با این شرایط کمیته اخلاق در حال حاضر فاقد مبنای قانونی و اساسنامه‌ای در فعالیت است و تمام اقدامات آن بلااثر و مغایر با قواعد فدراسیون است و بایستی کان لم یکن شود. استمرار ارکان قضایی در شرایط فعلی به چند دلیل دیگر نیز قانونی به نظر نمی‌رسد؛ چرا که در انتصاب یا انتخاب این افراد دستورالعمل‌ها و کدهای انتخاباتی فدراسیون فوتبال که به تصویب مجمع عمومی رسیده است، رعایت نشده و مشخص نیست اعضای این ارکان مدرک حقوقی لازم براساس بند ۳ ماده ۶۲ اساسنامه را دارند یا خیر.

انتهای پیام/۴۰۵۷/"
143,https://www.ana.press//news/659520/%D9%85%D8%B4%D8%A7%D8%B1%DA%A9%D8%AA-%D8%A7%DB%8C%D8%B1%D8%A7%D9%86-%D8%AF%D8%B1-%D8%B3%D8%A7%D8%AE%D8%AA-%D8%A2%D8%B2%D8%A7%D8%AF%D8%B1%D8%A7%D9%87-%D8%B4%D9%85%D8%A7%D9%84-%D8%AC%D9%86%D9%88%D8%A8-%D8%A7%D8%B1%D9%85%D9%86%D8%B3%D8%AA%D8%A7%D9%86,مشارکت ایران در ساخت آزادراه شمال- جنوب ارمنستان,"به گزارش گروه اقتصاد خبرگزاری آنا به نقل از صدا و سیما، خیرالله خادمی در دیدار امروز گنل سانوسیان وزیر مدیریت منطقه ای و زیرساخت های جمهوری ارمنستان از روند عملیات اجرایی منطقه دو آزادراه تهران- شمال با اشاره به برگزاری هفدهمین اجلاس کمیسیون مشترک اقتصادی با کشور ارمنستان در شهر ایروان در هفته گذشته اظهار کرد: این بازدید به دنبال تفاهم نامه همکاری مشترک دو کشور در صدور خدمات فنی و مهندسی و استفاده از توان پیمانکاران ایرانی در احداث مسیر جایگزین و کریدور ترانزیتی میان ایران و ارمنستان و همکاری پیمانکاران ایرانی در تکمیل بخشی از کریدور شمال-جنوب کشور ارمنستان صورت گرفت.

مدیرعامل شرکت ساخت و توسعه زیربناهای حمل و نقل کشور با تاکید بر پیشرفت صنعت راهسازی کشور گفت: با توجه به توانمندی جامعه مهندسی کشور و اجرای بسیاری از ابر پروژه های راهسازی در حوزه آزادراهی، بزرگراهی و راه آهن هم اکنون با استقبال کشورهای همسایه در بهره مندی از تخصص و دانش ایرانی ها در توسعه شبکه حمل و نقل رو به رو هستیم.

خادمی در این بازدید با اشاره به صعوبت اجرای عملیات راهسازی در دل رشته کوه های البرز اظهار داشت: منطقه دو آزادراه دارای ۵۹ رشته تونل در باند رفت و برگشت به طول ۳۷ کیلومتر است و در واقع ۷۰ درصد مسیر از تونل تشکیل شده است و تونل های سه قلوی البرز به عنوان بلندترین تونل خاورمیانه به طول ۶.۵ کیلومتر یکی از شاهکارهای مهندسی کشور در این آزادراه قرار دارد.

وی توان فنی، مهندسی و اجرایی مهندسان ایرانی را قابل توجه دانست و گفت: بیش از ۱۹۰۰ نفر نیروی انسانی و بیش از هزار دستگاه ماشین آلات در ۹۳ جبهه کاری در منطقه دو آزادراه تهران- شمال مشغول به فعالیت هستند و تمام عملیات اجرایی توسط مهندسان و پیمانکاران ایرانی انجام می شود.

مدیرعامل شرکت ساخت و توسعه زیربناهای حمل و نقل کشور پیشرفت فیزیکی کل منطقه دو آزادراه تهران - شمال را بیش از ۵۷ درصد اعلام کرد و افزود: باند اول این آزادراه ۷۸ درصد و باند دوم ۲۵ درصد پیشرفت فیزیکی دارد.

خادمی برآورد هزینه باند اول شامل باند غربی، تونل البرز شرقی و حفاری باند شرقی را ۵ هزار و ۵۳۵ میلیارد تومان دانست و اظهار داشت: تاکنون قریب به ۲۹۰۰ میلیارد تومان در این پروژه هزینه شده است و برای اتمام این بخش به بیش از ۲۶۵۰ میلیارد تومان اعتبار نیاز است.

وی اعتبار مورد نیاز برای تکمیل باند شرقی و تونل شرقی البرز را حدود ۹ هزار و ۲۰۰ میلیارد تومان اعلام کرد.

انتهای پیام/"
144,https://www.ana.press//news/659457/%D9%88%D8%AD%DB%8C%D8%AF%DB%8C-%D8%B1%D9%88%D8%A7%D8%A8%D8%B7-%D8%B9%D9%85%D9%88%D9%85%DB%8C-%D8%A8%D8%A7%DB%8C%D8%AF-%D9%85%D8%B4%D8%A7%D9%88%D8%B1-%D9%88-%D8%A7%D8%AA%D8%A7%D9%82-%D9%81%DA%A9%D8%B1%DB%8C-%D8%A7%D9%85%DB%8C%D9%86-%D8%A8%D8%B1%D8%A7%DB%8C-%D9%85%D8%AF%DB%8C%D8%B1%D8%A7%D9%86-%D8%A8%D8%A7%D8%B4%D8%AF,وحیدی: روابط عمومی باید مشاور و اتاق فکری امین برای مدیران باشد,"به گزارش گروه سیاست خبرگزاری آنا، احمد وحیدی وزیر کشور در پیام تبریک خود به مناسبت ۲۷ اردیبهشت روز ارتباطات و روابط عمومی آورده است: ۲۷ اردیبهشت که در تقویم کشور به روز روابط عمومی نامگذاری شده است، فرصتی مغتنم برای قدردانی و ارج نهادن به فعالیت آن‌هایی است که با عشق، تعهد و تخصص در تبیین ارزش‌های انقلاب اسلامی پا در عرصه جنگ روایت‌ها گذاشته‌اند.

وی ادامه داد: مسئولیت روابط عمومی که مطابق با اندیشه‌های رهبر فرزانه انقلاب اسلامی، نقشی انکارناپذیر در انتقال دقیق و صادقانه رویکردها، دستاوردها و اهداف سازمانی دارد، بیش از هر زمان دیگری خطیر شده است، چرا که باید با تلفیق اطلاعات، تجربه، مهارت، دانش و فنون روز و با شناختی دو سویه از جامعه و دستگاه‌ها، آیینه‌ای تمام‌نما و پل ارتباطی میان این دو باشد.

وزیر کشور از جمله نقش‌های مهم روابط عمومی را شفاف‌سازی عملکردها به ویژه در حوزه‌های اقتصادی و تصمیم‌هایی دانست که به طور مستقیم بر زندگی مردم اثر دارد و خاطرنشان کرد: این نقش‌ و وظایف علاوه بر همراه‌سازی مردم برای بهبود شرایط، در روند توسعه کشور و همچنین تحقق فرمان رهبر معظم انقلاب اسلامی برای «تولید، دانش‌بنیان، اشتغال‌آفرین»، اثرات مثبت و بی‌بدیلی خواهد داشت.

وی تأکید کرد: روابط عمومی باید مشاوری امین، اتاق فکر و تحلیلگری دوراندیش برای مدیران باشد و انتظارات و مطالبات مردم را در کوتاه‌ترین زمان منعکس سازد تا اختلالات، مشکلات و کاستی‌های حوزه اجرا به سرعت مشخص و برای برطرف شدن آن اقدام شود.

وحیدی اظهار کرد: این نهاد، با تنویر افکار عمومی و اطلاع‌رسانی سریع، دقیق و صحیح به مردم، سرمایه‌های اجتماعی را برای پیشبرد اهداف کلان کشور پدید می‌آورد که اساس فرمان رهبر معظم انقلاب اسلامی را در فریضه جهاد تبیین تشکیل می‌دهد.

وی ادامه داد: اعتمادسازی و اطمینان‌بخشی به مردم، مقابله با ماشین تحریف و تخریب بدخواهان نظام، امیدآفرینی، تسلط به ابزارهای نوین، پرهیز از افراط و تفریط و تقویت جایگاه واقعی به عنوان سخنگوی صادق، آن هم در زمانی که فضای مجازی کار را برای مدیران روابط عمومی سخت کرده است، گویای شرایط ویژه این نهاد در دوره جدید برای پویایی، تلاش خستگی‌ناپذیر شبانه‌روزی و خروج از رخوت و سکون است.

وزیر کشور حضور جهادگرانه در عرصه تبیین و اقناع افکار عمومی در مقاطع حساس کشور مانند اصلاحات بزرگ اقتصادی که دولت سیزدهم در مردمی‌سازی و توزیع عادلانه یارانه‌ها انجام داد یک ضرورت دانست و ابراز امیدواری کرد که با تلاش و کوشش این مجموعه گرانقدر در دستگاه‌های اجرایی، سازمان‌ها و نهادها، شاهد تحقق بیش از پیش اهداف دولت باشیم.

انتهای پیام/۴۰۱۳/"
145,https://www.ana.press//news/659513/%D8%AF%D9%88-%D8%B3%D8%AA%D8%A7%D8%B1%D9%87-%D9%81%D9%88%D8%AA%D8%A8%D8%A7%D9%84-%D8%AC%D9%87%D8%A7%D9%86-%D8%A8%D9%87-%DB%8C%D9%88%D9%88%D9%86%D8%AA%D9%88%D8%B3-%D9%85%DB%8C-%D8%B1%D9%88%D9%86%D8%AF,دو ستاره فوتبال جهان به یوونتوس می‌روند,"به گزارش گروه ورزش خبرگزاری آنا، یوونتوس برای خرید رایگان آنخل دی ماریا و ایوان پریشیچ به توافق اصولی دست یافته است.

سایت (Goal) اعلام کرد آنخل دی ماریا پس از پایان قراردادش با پاری‌سن‌ژرمن در تابستان امسال به یوونتوس خواهد پیوست. باشگاه فرانسوی آماده است تا پس از ارائه قرارداد جدید ماه‌ها پیش، دوباره با ستاره آرژانتینی در مورد این قرارداد گفتگو کند. همچنان انتظار می‌رود که دی ماریا با رد پیشنهاد به صورت رایگان باشگاه را ترک کند.

هر چند عنوان شده یوونتوس در مذاکره مستقیم با ملی‌پوش آرژانتینی به توافق نهایی دست یافته و دی ماریا با قراردادی دو ساله که در فصل اول قطعی و فصل دوم اختیاری است به جمع بازیکنان بیانکونری اضافه می‌شود.

در مورد انتقال پریشیچ هم توافقات انجام شده و جزئیات اعلام خواهد شد.

انتهای پیام/۴۰۴۸/"
146,https://www.ana.press//news/659484/%D8%AC%D8%A7%DB%8C%DA%AF%D8%A7%D9%87-%D9%88%D8%A7%D9%84%D8%A7%DB%8C-%D8%B2%D9%86-%D8%A7%D8%B2-%D8%AF%DB%8C%D8%AF%DA%AF%D8%A7%D9%87-%D9%82%D8%B1%D8%A2%D9%86-%DA%A9%D8%B1%DB%8C%D9%85,جایگاه والای زن از دیدگاه قرآن کریم,"به گزارش خبرنگار گروه استان‌های خبرگزاری آنا از شهرری، حجت‌الاسلام سیدعلی قاضی‌عسکر در مراسم ملی «زن مسلمان ایرانی در آیینه الگوی پیشرفت ۵۰ ساله» که در دانشگاه آزاد اسلامی واحد یادگار امام خمینی(ره) شهرری برگزار شد با بیان مقام والای زن در فرهنگ قرآن کریم، اظهار کرد: در جوامع اسلامی، مقام و منزلت زن مسلمان، آن‌گونه که اسلام و قرآن کریم بیان کرده، تبیین نشده و سال‌های پس از انقلاب نیز همچنان این نگرش قرآنی، آن‌گونه که شایسته بوده به منصه ظهور نرسیده است.

وی افزود: در قرآن کریم نگاه به زن و مرد هیچ‌گاه ناظر به جنسیت نبوده و قرآن این دو را نیازمند به یکدیگر معرفی کرده تا با کمک یکدیگر بتوانند جامعه را به کمال برسانند و خود نیز در مسیر کمال انسانی قرار گرفته و به این مهم دست یابند. استفاده غلط و تعابیر ناصحیح از بعضی آیات قرآن کریم درباره جایگاه زن ناشی از نداشتن درک صحیح از عظمت زن مسلمان در نگاه اسلام است. در هیچ‌یک از آیات قرآن کریم مسئله برتری مرد بر زن مطرح نشده و از جهت خلقت نیز آیه یکم سوره مبارکه نساء و مجموعه‌ای از آیات دیگر نشان‌دهنده آن بوده که خداوند زن و مرد را از یک سرشت خلق کرده و تفاوتی در نظام خلقت به دلیل پیدایش این دو وجود ندارد.

تولیت آستان مقدس حضرت عبدالعظیم حسنی(ع) با تبیین آیه ۹۷ سوره نحل گفت: در امور معنوی نیز از هر جهت زن و مرد با هم مساوی هستند و هر فرد با هر جنسیتی عمل صالحی انجام دهد و ایمان داشته باشد، حیات طیبه نصیب او خواهد شد. قرآن کریم تفاوتی در عمل خیر زن و مرد قائل نشده و هر دو به یک شکل عملشان دارای پاداش است. حق مالکیت زن از اموری بوده که در فرهنگ اسلام و قرآن بر آن تأکید شده در حالی که این حق در دوران جاهلیت قبل از اسلام و قرون گذشته اروپا نادیده گرفته می‌شد؛ اما اسلام این حق را در آیه ۳۲ سوره نساء به وضوح بیان کرده که زن اگر دارای درآمد است، مالک آن بوده و مرد نمی‌تواند او را مجبور کند تا از درآمدش در زندگی هزینه کند.

قاضی‌عسکر حق حیات و زندگی را از دیگر حقوق زنان در اسلام برشمرده و بیان کرد: اسلام این حق را در مقابل تفکر جاهلیت که دختران خود را زنده‌به‌گور می‌کردند، مطرح کرده و پیامبر اسلام(ص) با جدیت تمام در مقابل این عمل ناشایست ایستاد. خداوند در قرآن کریم کسانی را که به زنان با ایمان و عفیفه تهمت می‌زنند در دنیا و آخرت ملعون و محروم از رحمت خطاب کرده و آنان را مستحق عذابی بزرگ دانسته که این آیه نیز نشان‌دهنده آن بوده که همان‌گونه که حرمت مرد در جامعه باید حفظ شود، حرمت زن نیز باید مورد توجه و حفاظت باشد.

قرآن کریم حرمت اجتماعی را برای زن و مرد مساوی می‌داند

وی مطرح کرد: در امور اخلاقی و مشارکت‌های اجتماعی نیز قرآن کریم حرمت اجتماعی و حق مشارکت در امور اجتماعی را برای زن و مرد مساوی می‌داند و در آیات قرآن هرگاه در آیه‌ای فضیلتی مطرح بوده، زن و مرد در کنار هم ذکر شده و خداوند تفاوتی میان این دو قائل نیست. موضوع حجاب، خود دلیل بر نگاه اجتماعی اسلام به زن بوده؛ زیرا زن در منزل و در مقابل محارم خود نیازمند پوشش نیست و اینکه اسلام حجاب را برای او قرار داده نشان‌دهنده آن است که اسلام زن را در اجتماع نقش‌آفرین دانسته و به‌وسیله حجاب به دنبال آن بوده تا حرمت زن حفظ و حراست شود؛ بنابراین برای او حجاب را واجب کرده است.

تولیت آستان مقدس حضرت عبدالعظیم حسنی(ع) اضافه کرد: با همین نگاه در سال‌های پس از انقلاب، بانوان در رشته‌های مختلف دانشگاهی و حوزوی و در رشته‌های تخصصی مانند انرژی هسته‌ای و نانوتکنولوژی و در زمینه اختراعات و اکتشافات، به توفیقات فراوانی دست یافته‌اند که این نتیجه نگاه ویژه اسلام ناب به مقام والای زن مسلمان است. قرآن کریم در الگو نشان دادن به مردم نیز زن و مرد را به‌صورت یکسان مطرح کرده یکجا می‌فرماید «واذکر فی الکتاب ابراهیم» و در جای دیگر می‌فرماید «واذکر فی الکتاب مریم» یعنی حضرت ابراهیم (ع) و در آیه دیگر، حضرت مریم(س) به‌عنوان الگوی برتر معرفی کرده است.

قاضی‌عسکر تبیین کرد: حق نظارت در مسائل سیاسی و اجتماعی نیز برای مرد و زن به‌صورت برابر مورد توجه اسلام بوده تا به‌وسیله هر دو از خطراتی که جامعه را تهدید می‌کند جلوگیری شود. قرآن می‌فرماید: وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِیاءُ بَعْضٍ یَأْمُرُونَ بِالْمَعْرُوفِ وَ یَنْهَوْنَ عَنِ الْمُنْکَرِ.

زن مدیر داخلی خانه است

وی با بیان آیه «اَلرِّ‌جَالُ قَوَّامُونَ عَلَی النِّسَاءِ» و تفاسیر ناصحیحی که بعضاً از این آیه صورت می‌گیرد، بیان کرد: تکیه‌گاه بودن مرد برای زن، نشان‌دهنده هیچ‌گونه برتری مرد بر زن نیست و نقش زن در همسرداری، تربیت فرزند و امور اجتماعی نشان‌دهنده همگام بودن مسئولیت‌های اجتماعی زن و مرد بوده؛ بنابراین این آیه فقط برای تنظیم و مدیریت صحیح زندگی خانوادگی است تا از اختلافات جلوگیری شود. درباره بانوان تعبیر المرئه راعیه لبیت زوج‌ها آمده که به تعبیر امروزی یعنی زن مدیر داخلی خانه است.

تولیت آستان مقدس حضرت عبدالعظیم حسنی(ع) تأکید کرد: اکنون باید بدون هراس و با توجه به نگاه اسلام، برخی نقش‌ها و مسئولیت‌های مهم کشور را به بانوان واگذار کنیم تا بانوان مسلمان بتوانند با خودباوری، زمینه‌ساز تحول در جامعه باشند.

انتهای پیام/۴۱۲۱/۴۰۶۲/"
147,https://www.ana.press//news/659488/%D9%85%DB%8C%D8%B2%D8%A8%D8%A7%D9%86%DB%8C-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A7%D9%87%D8%B1-%D8%A7%D8%B2-%D9%87%D8%B2%D8%A7%D8%B1-%D9%88-%DB%B5%DB%B5%DB%B3-%D8%AF%D8%A7%D9%88%D8%B7%D9%84%D8%A8-%D8%A2%D8%B2%D9%85%D9%88%D9%86-%DA%A9%D8%A7%D8%B1%D8%B4%D9%86%D8%A7%D8%B3%DB%8C,میزبانی دانشگاه آزاد اهر از هزار و ۵۵۳ داوطلب آزمون کارشناسی ارشد,"علی سلیمی شاملو در گفت‌وگو با خبرنگار گروه استان‌های خبرگزاری آنا در اهر، درباره برگزاری آزمون کارشناسی ارشد ناپیوسته سال ۱۴۰۱ در دانشگاه آزاد اسلامی واحد اهر اظهار کرد: همزمان با سراسر کشور این آزمون روزهای چهارشنبه، پنجشنبه و جمعه ۲۸، ۲۹ و۳۰ اردیبهشت ۱۴۰۱ با شرکت داوطلبان شهرستان‌های اهر، کلیبر، ورزقان، خداآفرین و هوراند در محل مجتمع بزرگ دانشگاه آزاد اسلامی واحد اهر برگزار می‌شود.

بیشتر بخوانید:

رقابت ۳ هزار و ۲۸۹ داوطلب از اهر، ورزقان و هوراند در کنکور سراسری

وی گفت: از هزار و ۵۵۳ نفر از شرکت‌کننده در آزمون کارشناسی ارشد ۹۴۲ نفر آقا و ۶۱۱ نفر خانم هستند.

عضو هیئت امنای دانشگاه آزاد اسلامی استان آذربایجان‌شرقی افزود: این دانشگاه با دارابودن ساختمان‌های مجهز به امکانات و تجهیزات مختلف، فضای مناسب و استاندارد گنجایش برگزاری آزمون‌های مختلف با ظرفیت بیش از ۳ هزار نفر را دارد.

سلیمی بیان کرد: با تفاهم‌نامه امضاشده میان سازمان سنجش کشور با دانشگاه آزاداسلامی واحد اهر، آزمون‌های کنکور سراسری در مقطع کارشناسی، کارشناسی ارشد و دکتری و آزمون‌های استخدامی، صنفی و صنعتی همه شهرستان‌های منطقه ارسباران (قره‌داغ) در این دانشگاه برگزار می‌شود.

انتهای پیام/۴۱۱۷/۴۰۶۲/"
148,https://www.ana.press//news/659474/%D8%A7%D8%AC%D8%B1%D8%A7%DB%8C-%D8%B7%D8%B1%D8%AD-%D9%82%D8%AF%D8%B3-%D8%B3%D9%85%D8%A7-%D8%AF%D8%B1-%D8%A2%D8%B0%D8%B1%D8%A8%D8%A7%DB%8C%D8%AC%D8%A7%D9%86-%D8%B4%D8%B1%D9%82%DB%8C-%D8%A8%D8%A7-%D8%AD%D8%B6%D9%88%D8%B1-%DB%B1%DB%B3%DB%B0-%D8%B4%D8%B1%DA%A9%D8%AA-%DA%A9%D9%86%D9%86%D8%AF%D9%87,اجرای «طرح قدس» سما در آذربایجان‌ شرقی با حضور ۱۳۰ شرکت‌کننده,"اصغر عابدزاده در گفت‌وگو با خبرنگار گروه استان‌های خبرگزاری آنا در تبریز از برگزاری پانزدهمین دوره مسابقات قرآن در سما (طرح قدس) در دانشگاه آزاد اسلامی استان آذربایجان‌شرقی خبر داد و گفت: پانزدهمین دوره مسابقات قرآن در سما (طرح قدس) ۲۸ اردیبهشت در دانشگاه آزاد اسلامی واحد تبریز برگزار می‌شود.

بیشتر بخوانید:

بیست و ششمین دوره مسابقات شفاهی قرآن استان آذربایجان شرقی برگزار شد

وی افزود: این مسابقات به صورت آوایی(شفاهی) و معارفی (کتبی) در دو سطح کارکنان و دانش‌آموزان مدارس سمای استان آذربایجان‌شرقی برگزار شده و بخش آوایی این مسابقات شامل ترتیل، تحقیق، اذان، مداحی، حفظ و تدبر و بخش معارفی شامل نهج‌البلاغه، صحیفه سجادیه، انشای نماز و پژوهش است که در دو بخش خواهران و برادران برگزار می‌شود.

دبیر شورای نظارت و هماهنگی آموزش‌های عمومی و مهارتی استان آذربایجان‌شرقی گفت: در بخش دانش‌آموزی ۵۲ دانش‌آموز پسر، ۵۱ دانش‌آموز دختر و در بخش کارکنان ۱۵ مرد و ۱۲ زن شرکت کرده‌اند.

عابدزاده یادآور شد: بخش کتبی مسابقات در ساختمان علامه جعفری سالن ثقه‌الاسلام دانشگاه آزاد اسلامی واحد تبریز و بخش شفاهی در سالن شهریار (خواهران) حسینیه شهدای گمنام (برادران) برگزار می‌شود.

انتهای پیام/۴۱۱۷/۴۰۶۲/"
149,https://www.ana.press//news/659512/%DB%B4-%D9%81%D9%88%D8%AA%DB%8C-%D8%AC%D8%AF%DB%8C%D8%AF-%DA%A9%D8%B1%D9%88%D9%86%D8%A7-%D8%AF%D8%B1-%DA%A9%D8%B4%D9%88%D8%B1,۴ فوتی جدید کرونا در کشور,"به گزارش گروه جامعه خبرگزاری آنا، از دیروز تا امروز ۲۷ اردیبهشت ماه ۱۴۰۱ و بر اساس معیارهای قطعی تشخیصی، ۳۵۲ بیمار جدید مبتلا به کووید۱۹ در کشور شناسایی و ۶۸ نفر از آنها بستری شدند.

مجموع بیماران کووید۱۹ در کشور به ۷ میلیون و ۲۲۸ هزار و ۷۸۶ نفر رسید.

متاسفانه در طول ۲۴ ساعت گذشته، ۴ بیمار کووید۱۹ جان خود را از دست دادند و مجموع جان باختگان این بیماری به ۱۴۱ هزار و ۲۳۶ نفر رسید.

خوشبختانه تا کنون ۷ میلیون و ۲۴ هزار و ۷۸۷ نفر از بیماران، بهبود یافته و یا از بیمارستان‌ها ترخیص شده‌اند.

۷۶۸ نفر از بیماران مبتلا به کووید۱۹ در بخش‌های مراقبت های ویژه بیمارستانها تحت مراقبت قرار دارند.

تا کنون ۵۱ میلیون و ۸۴۳ هزار و ۷۰۹ آزمایش تشخیص کووید۱۹ در کشور انجام شده است.

در حال حاضر ۰ شهرستان در وضعیت قرمز، ۰ شهرستان در وضعیت نارنجی، ۲۵۹ شهرستان در وضعیت زرد و ۱۸۹ شهرستان در وضعیت آبی قرار دارند.

انتهای پیام/"
150,https://www.ana.press//news/659491/%D8%B2%D9%84%D9%81%DB%8C-%DA%AF%D9%84-%D9%85%D8%B9%D8%A7%D9%88%D9%86%D8%A7%D9%86-%D9%81%D8%B1%D9%87%D9%86%DA%AF%DB%8C-%D8%A8%D8%A7%DB%8C%D8%AF-%D8%A8%D9%88%D8%AF%D8%AC%D9%87-%D9%81%D8%B1%D9%87%D9%86%DA%AF%DB%8C-%D8%B1%D8%A7-%D8%A7%D8%B2-%D8%AF%D8%A7%D9%86%D8%B4%DA%AF%D8%A7%D9%87-%D9%87%D8%A7-%D9%85%D8%B7%D8%A7%D9%84%D8%A8%D9%87,زلفی‌گل: معاونان فرهنگی باید بودجه‌ فرهنگی را از دانشگاه‌ها مطالبه کنند/ لزوم اختصاص فرصت‌های مستمر به دانشجویان برای بیان دیدگاه‌ها,"به گزارش خبرنگار گروه دانشگاه خبرگزاری آنا، محمدعلی زلفی‌گل، وزیر علوم، تحقیقات و فناوری در دومین روز نشست معاونین فرهنگی کشور که در سالن جهاد علمی وزارت علوم برگزار شد، خاطرنشان کرد: فرهنگ سالم بزرگترین ارزش یک جامعه است؛ زیرا فرهنگ موجب شکل‌گیری فکر، فکر باعث به‌وجودآمدن احساس و در نهایت احساس به عمل انسان تبدیل خواهد شد، از این‌رو در پویش، پالایش و پیرایش فرهنگ جامعه باید سخت کوشید، فرهنگ‌های ناشایست را حذف کرد و در صدد شکل‌دهی فرهنگ‌های شایسته و جدید قرار گرفت.

بومی کردن فرهنگ تکنولوژی‌های جدید در دست معاونت فرهنگی است

وی بیان کرد: با توجه به اینکه وزارت علوم در شکل‌گیری علم نو، فناوری و نوآوری نقش قابل توجهی ایفا کرده است باید در این راستا در صدد ایجاد فرهنگ نو باشد زیرا هر تکنولوژی جدیدی که وارد کشور می‌شود فرهنگ تازه ایجاد می‌کند که در گذشته وجود نداشته است و این امر با توسعه اینترنت و فضای مجازی نیز با سرعت بیشتری پیش رفت، بنابراین با ورود تکنولوژی‌های جدید در زندگی مردم فرهنگ جدیدی توسط کسانی‌که این فناوری‌های جدید را ایجاد کرده‌اند نهادینه می‌شود برهمین اساس ما باید تلاش کنیم این فرهنگ وارداتی را بومی کنیم که تحقق آن به‌طور کامل امکان‌پذیر نیست زیرا ریشه آن فناوری در جای دیگری قرار دارد.

زلفی‌گل ادامه داد: زمانی می‌توانیم فرهنگ حاصل از فناوری‌ها را بومی کنیم که بر آن‌ها تسلط داشته باشیم بدیهی است عموم جامعه این توان را ندارند و این وظیفه بر عهده دانشگاه‌ها، مراکز رشد، پارک‌ها و غیره است، لذا دانشگاه‌ها در مسیر سازگار کردن فرهنگ‌های حاصل از علم و نوآوری جدید با فرهنگ کشور وظیفه سنگینی بر عهده دارند. شما معاونین فرهنگی دانشگاه‌ها نیز در این راستا باید نقش‌آفرینی ویژه داشته باشید و باید نوع نگاه شما کلانتر و برای سرمایه‌گذاری جاودان باشد تحقق این مهم از طریق تشکیل اندیشکده‌ها و اتاق‌های فکر نیز محقق می‌شود بنابراین باید از مشورت سایرین بهره گیرید.

جغرافیای ۸۵ ساعته اوقات فراغت دانشجویان، بهترین فرصت برای معاونت فرهنگی است

وزیر علوم عنوان کرد: اگر برای هر دانشجو ۸۵ ساعت جغرافیای اوقات فراغت متصور شویم ۲۸ ساعت آن در اختیار معاونان فرهنگی خواهد بود که این امر نشان‌دهنده جایگاه ویژه این معاونت است و باید در اولویت قرار گیرد اما متاسفانه این مورد در دستور کار هیچ‌کدام از کمیسیون‌ها قرار نگرفته بود و باید در جلسات آتی بایدها، نبایدها و پیامدهای این امر و راهکارهای افزایش شور و نشاط دانشجویی به‌طور ویژه مورد بررسی قرار گیرد.

این مقام مسئول با بیان اینکه هر معاون فرهنگی قوی باید در هفته دو برنامه عمومی برای دانشکده‌ها داشته باشد، گفت: شما ابزارهای زیادی در دسترس دارید کافی است در جشن‌ها، برنامه‌های فرهنگی، مذهبی و غیره به دانشجویان میدان دهید و از آن‌ها بهره گیرید.

وی اظهار کرد: ذات دانشجو بازیگوشی و چموشی است، اما باید این امر مدیریت شود که آثار مثبتی به‌همراه داشته باشد نه اینکه آن‌ها را سدی در برابر خود بدانیم و شاهد اتفاقات اخیر باشیم. دانشجو باید برای بیان نظرات و دیدگاه‌های خود فضا داشته باشد و ایجاد این فضایی وظیفه شما معاونین فرهنگی است. همچنین باید در هفته برنامه‌های ویژه‌ای برای تخلیه انرژی دانشجویان داشته باشید و تحقق این امر منوط به این است که بپذیریم اگر دانشجویان شیطنت و اشتباهات نداشته باشند پیامدهای آن بعد از فارغ‌التحصیلی و در جامعه بروز پیدا می‌کند ازاین‌رو باید فضا را در اختیار دانشجو قرار دهیم.

زلفی‌گل در بیان دیگر وظایف معاونین فرهنگی به بازدید از خوابگاه‌ها اشاره کرد و افزود: باید اینگونه بازدیدها را همواره در برنامه خود قرار دهید و گوش شنوایی برای دانشجویان باشید، نباید از دانشجو ترسید باید باید از دیدگاه‌های آن‌ها استقبال کرد.

بودجه فرهنگی دانشگاه‌ها چه شد؟

وزیر علوم با اشاره به اختصاص ۳ درصد از بودجه دانشگاه‌ها به فعالیت‌های فرهنگی گفت: در هیئت امنا به‌طور جدی پیگیر ۳ درصد بودجه فرهنگی دانشگاه‌ها هستیم و خواهش ما از معاونان فرهنگی این است که برای اطلاع از میزان بودجه اختصاص یافته به دانشگاه پافشاری کنید، ۳ درصد آن را محاسبه و دریافت آن مبلغ را مطالبه کنید.

این مقام مسئول عنوان کرد: هزینه در بخش فرهنگی سرمایه‌گذاری در آینده آموزش، پژوهش و نشاط دانشجویی کشور است. معاونان فرهنگی باید به تمام مناسب‌های تقویم بپردازند و با سلیقه دانشجویان، تشکل‌ها، کانون‌ها، انجمن‌های علمی و غیره برنامه‌ها را پیش ببرند زیرا دانشجویان بهترین مجری‌ برنامه‌ها خواهند بود و نتنایج خوبی را رقم می‌زنند.

زلفی‌گل با بیان اینکه ملاک، معیار و مدار برنامه‌ریزی‌ها باید دانشجویان باشند و نقش ویژه‌ای برای آنان قائل شوید، بیان کرد: اما در مواردی نیز باید سخت‌گیر باشید به‌طور مثال با مصرف دخانیات در دانشگاه و خوابگاه به‌طور جدی برخورد کنید زیرا دانشجویی که به خود آسیب می‌زند نمی‌تواند به رفع آسیب‌های جامعه کمک کند.

مخاطب فعالیت فرهنگی دانشگاه‌ها تنها دانشجویان نیستند

وی با بیان اینکه مخاطبان مباحث فرهنگی تنها دانشجویان نیستند، گفت: در بحث‌های فرهنگی همه جامعه دانشگاهی را مدنظر قرار دهید از یاوران علمی، اساتید و دانشجویان گرفته تا کارمندان خدماتی و نگهبانان دانشگاه که پیشانی ما هستند باید رفتار همه کسانی‌که در مراکز آموزشی حضور دارند معلم‌گونه باشد بنابراین برای برگزاری کارگاه‌های آموزش و فرهنگی کل دانشگاه برنامه‌ریزی کنید.

وزیر علوم با بیان اینکه در دانشگاه‌ها باید نمایشگاه‌های متنوعی همچون لباس، موادغذایی و غیره برگزار شود، اظهار کرد: اگر به تنهایی قادر به برگزاری نمایشگاه‌های مختلف در دانشگاه‌ نیستید از خیرین در این راستا بهره گیرید به‌طور مثال با برگزاری نمایشگاه‌های لباس با درنظر گرفتن تخفیفی ویژه برای دانشجویان آن‌ها را به خرید لباس‌های این نمایشگاه ترغیب کنید زیرا اینگونه اقدامات فضای دانشگاه را به محیطی پرنشاط تبدیل می‌کند.

این مقام مسئول در پایان خاطرنشان کرد: همانطور که برخی خصوصیات از طریق ژن به فرزندان منتقل می‌شود فرهنگ نیز همین ویژگی را دارد و از نسلی به نسل دیگر منتقل می‌شود. ازاین‌رو با توجه به اهمیت ویژه فرهنگ باید نگاه ویژه‌ای به آن داشت و پیامدهای دو سال دوری دانشجویان از فضای فرهنگی دانشگاه را جبران کرد. به هرمیزان که در امور فرهنگی هزینه کنیم شاهد انتقال ژن سالمی به نسل بعد خواهیم بود.

انتهای پیام/۱۰۴/"
151,https://www.ana.press//news/659461/%D8%B3%D8%AE%D9%86-%D8%A2%DA%AF%D8%A7%D9%87%D8%A7%D9%86%D9%87-%D9%86%D8%AE%D8%B3%D8%AA%DB%8C%D9%86-%DA%AF%D8%A7%D9%85-%D8%AF%D8%B1-%D8%A8%D8%B1%D9%82%D8%B1%D8%A7%D8%B1%DB%8C-%D8%A7%D8%B1%D8%AA%D8%A8%D8%A7%D8%B7-%D9%85%D8%A4%D8%AB%D8%B1,سخن‌ آگاهانه، نخستین گام در برقراری ارتباط مؤثر,"به گزارش خبرنگار گروه استان‌های خبرگزاری آنا از ممسنی، سیروس حدادنیا به مناسبت روز روابط‌عمومی و اطلاع‌رسانی با حضور کارکنان دانشگاه آزاد اسلامی واحد ممسنی از خسرو محمدی مسئول روابط عمومی و اطلاع‌ رسانی این دانشگاه تجلیل کرد.

سیروس حدادنیا رئیس دانشگاه آزاد اسلامی ممسنی در این برنامه با تبریک روز روابط عمومی و ارتباطات به همه مسئولان و کارکنان خدوم این عرصه در مجموعه عظیم دانشگاه آزاد اسلامی به‌خصوص روابط عمومی فعال این واحد دانشگاهی گفت: بدون شک نخستین گام در برقراری ارتباطی مؤثر، سخن‌گفتن آگاهانه و از روی علم و رعایت اخلاق نوشتاری است.

وی افزود: جایگاه روابط عمومی در سازمان‌ها و نهادها نقش بازوی مشورتی دارد و این فرصت را به هر مجموعه می‌دهد تا خدمت و وظایف خود را به درستی به جامعه اطلاع‌رسانی کند و از توان و جایگاه رسانه‌ها برای آگاهی‌بخشی استفاده کند.

عضو شورای فرهنگ عمومی شهرستان ممسنی از مسئول روابط عمومی و اطلاع رسانی دانشگاه در اطلاع رسانی به موقع اخبار و اطلاعات نشست‌ها و تبلیغات جذب دانشجوی دانشگاه آزاد اسلامی ممسنی در سایت‌ها و فضای مجازی و به تبع آن در استان و کشور و معرفی خوب جایگاه این واحد دانشگاهی قدردانی کرد.

انتهای پیام/۴۱۱۷/۴۰۶۲/"
152,https://www.ana.press//news/659467/%D9%81%DB%8C%D9%84%D9%85-%D8%AC%D8%B2%D8%A6%DB%8C%D8%A7%D8%AA-%D8%AC%D8%AF%DB%8C%D8%AF-%D8%A7%D8%B2-%D8%AF%D8%B3%D8%AA%DA%AF%DB%8C%D8%B1%DB%8C-%D8%AC%D8%A7%D8%B3%D9%88%D8%B3%D8%A7%D9%86-%D9%81%D8%B1%D8%A7%D9%86%D8%B3%D9%88%DB%8C,فیلم| جزئیات جدید از دستگیری جاسوسان فرانسوی,"به گزارش گروه سیاست خبرگزاری آنا، صبح امروز جزئیات جدیدی از دستگیری دو جاسوس فرانسوی در ایران که با شکل‌دهی به اعتراضات صنفی و انحراف آن قصد ناامنی و ایجاد آشوب در کشور را داشتند، منتشر شد.

انتهای پیام/۴۰۱۳/"
153,https://www.ana.press//news/659508/%D8%B3%D8%A7%D9%84%D9%85%D9%86%D8%AF%DB%8C-%D8%AC%D9%85%D8%B9%DB%8C%D8%AA-%DB%8C%DA%A9%DB%8C-%D8%A7%D8%B2-%D8%A8%D8%AD%D8%B1%D8%A7%D9%86-%D9%87%D8%A7%DB%8C-%D8%AC%D8%AF%DB%8C-%D8%A2%DB%8C%D9%86%D8%AF%D9%87-%DA%A9%D8%B4%D9%88%D8%B1,سالمندی جمعیت؛ یکی از بحران‌های جدی آینده کشور,"به گزارش گروه جامعه خبرگزاری آنا، کمال حیدری با بیان این مطلب افزود: هفته ملی جمعیت از ۲۴ تا ۳۰ اردیبهشت ماه در کشور برگزار می شود و امیدوارم ضمن گرامیداشت این هفته، شروع بسیار خوبی برای بحث توسعه جمعیت در کشور داشته باشیم.



وی در بخش دیگری از سخنان خود گفت: ایران با توجه به کاهش نرخ باروری دچار خدشه شده است و ما نگران این هستیم که در آینده با سالمندی جمعیت، بحران های آتی از جمله بحران های اقتصادی، فرهنگی و اجتماعی را در پیش رو داشته باشیم که البته غیرقابل جبران است.



حیدری با اشاره به فرمان مقام معظم رهبری و دغدغه و تاکید ایشان برای بالندگی و پویایی جمعیت گفت: باید در این زمینه تلاش کنیم، و دولت در این زمینه، قانون جوانی جمعیت و حمایت از خانواده را به دستگاه ها از جمله وزارت بهداشت ابلاغ کرده است لذا وزارت بهداشت نیز در این جهت وظیفه و تکلیف قانونی خود می داند که در این عرصه و با این استراتژی و راهبرد بتواند قدم جدیدی را بردارد. به همین دلیل قرارگاهی به نام جوانی جمعیت و فرزند آوری با دستور وزیر بهداشت و ریاست ایشان و همراهی معاونان و کلیه دست اندرکاران این حوزه تشکیل شد تا بتوانیم وظایف و دستورات خود را متحدانه انجام دهیم.



وی در ادامه گفت: امیدواریم با توجه به ظرفیت ها برای باروری سالم، فرزندان سالم و زندگی سالم بتوانیم افراد را به فرزند آوری تشویق کنیم و در این راستا بیشتر قدم برداریم. در حال حاضر اهتمام خانواده ها باید در جهت فرزند آوری بیش از دو فرزند باشد و اگر بدنبال این هستیم که ایرانی پویا، بالنده و جوان داشته باشیم باید داشتن ۳ یا ۴ یا ۴ فرزند را در دستور کار خود قرار دهیم.



معاون بهداشت تاکید کرد: با توجه به اینکه شعار هفته جمعیت "" ایران جوان بمان"" است لذا باید مقدمات لازم در تحقق این شعار را فراهم کنیم.



وی افزود: در دل قانون ""جوانی جمعیت و حمایت از خانواده"" تسهیلات حمایتی بسیار مناسبی برای فرزند آوری فراهم شده است که از جمله آنها می توان به تسهیلات معیشتی، آموزشی و یا مواردی که مربوط به زندگی است اشاره کرد. در کنار این تسهیلات قانونی، وزارت بهداشت هم خدمات مشاوره ای (برای مردم و دانشجویان)، آموزشی و همچنین خدمات درمان ناباوری اقداماتی را انجام داده است که همه این موارد ذیل قرارگاه جوانی جمعیت، شکل گرفته است.



معاون بهداشت وزارت بهداشت یاد آور شد: به لطف خداوند هشتمین جلسه قرار گاه جوانی جمعیت هم تشکیل شد و دستاوردهای بسیاری درخصوص تکالیف وزارت بهداشت بدست آورده ایم و امیدواریم به سرعت بتوانیم وقت از دست رفته را جبران کنیم. ضمن اینکه اگر بخواهیم آینده ایران را ضمانت کنیم باید به سرعت و با همدلی اهدافمان را دنبال کرده و با همکاری همه دستگاه های مرتبط در این امر، فرزند آوری و کمبود نرخ رشد باروری در کشور را جبران کنیم وگرنه به سرعت دیر می شود و باید با اهتمام جدی برنامه ریزی کنیم.



وی همچنین گفت: برای تحقق اهدافمان در بحث جمعیت و فرزندآوری نیز همکاران ما در کلیه مراکز بهداشتی درمانی کشور مانند گذشته آماده خدمت رسانی هستند.



معاون بهداشت وزرات بهداشت در ادامه به تشریح روز شمار هفته جمعیت پرداخت و گفت: روزشمار این هفته را براساس اهدافمان مشخص کرده ایم. روز شنبه ۱۴۰۱/۰۲/۲۴، در آرزوی فرزند (ناباروری) است که وزارت بهداشت خدمات ناباروری و پوشش ارزنده ای را در این بخش برنامه ریزی کرده است.



وی ادامه داد: روز یکشنبه ۱۴۰۱/۰۲/۲۵، با عنوان فرزند تنهای من (آسیب های تک فرزندی) نامگذاری شده است. متاسفانه بچه های تک فرزند و خانواده اشان دچار آسیبهایی هستند که به آن پرداخته می شود.



معاون بهداشت وزارت بهداشت گفت: روز دوشنبه ۱۴۰۱/۰۲/ ۲۶، خانواده دوستدار فرزند (فرزندپروری) است که به این بحث نیز توجه ویژه شده است. روز سه شنبه ۱۴۰۱/۰۲/۲۸، پدر و مادر و حس خوب زندگی (والدین و صمیمیت زندگی) است و صمیمیت خوب زندگی با داشتن بچه های بیشتر اتفاق می افتد.



وی همچنین گفت: شعار روز چهارشنبه ۱۴۰۱/۰۲/۲۸، زندگی سالمندی من (سالخوردگی جمعیت) است. با توجه با اینکه ایران به شدت به سمت سالمندی می رود باید درنظر داشته باشیم که در زمان سالمندی خود با چه شرایطی روبرو خواهیم بود. در گذشته خانه ها پر از بچه های پرانرژی و پر نشاط بود و این بچه ها بودند که با فرهنگ غنی مان، والدین را حمایت می کردند و در جهت رفاه آنان انجام وظیفه می کردند که الان متاسفانه خانواده ها کم فرزند هستند و به جهت سالمندی کشور نیز آینده بسیار سختی پیش رو خواهیم داشت.



دکتر حیدری روز پنجشنبه ۱۴۰۱/۰۲/۲۹ را شعار می خواهم زنده بمانم (سقط و قتل جنین) عنوان کرد و با تاکید بر ضرورت تبیین هر چه بیشتر موضوع سقط جنین گفت: مسائل شرعی سقط باید مورد توجه قرار گیرد زیرا سقط جنین عمل جنایتکارانه محسوب می شود و باید از نظر قبح شرعی و اجتماعی به آن توجه ویژه تری داشته باشیم.



وی همچنین به آخرین روز این هفته اشاره کرد و گفت: روز جمعه ۱۴۰۱/۰۲/۳۰، حمایت از خانواده و جوانی جمعیت (قانون و فرزندآوری) نامگذاری شده است.



دکتر حیدری در پایان اظهار امیدواری کردکه با همدلی بتوانیم ایران را جوان نگه داریم و برای آینده، ایران پرافتخاری را رقم بزنیم.

انتهای پیام/"
154,https://www.ana.press//news/659473/%D8%A7%D9%81%D8%B2%D8%A7%DB%8C%D8%B4-%D8%A7%D8%B4%D8%AA%D8%BA%D8%A7%D9%84-%D8%A8%D8%A7-%D8%A7%D8%AC%D8%B1%D8%A7%DB%8C-%D8%B7%D8%B1%D8%AD-%D8%B1%D9%88%DB%8C%D8%AF%D8%A7%D8%AF-%D8%AE%D8%B1%D9%85%D8%A7,افزایش اشتغال با اجرای طرح «رویداد خرما»,"به گزارش خبرنگار گروه استان‌های خبرگزاری آنا از بم، حمید سرحدی در جلسه طرح رویداد خرما که با محور ناحیه مقاومت بسیج سپاه بم و حضور مسئولان مراکز آموزش عالی برگزار شد، اظهار کرد: اجرای طرح رویداد خرما باعث بازشدن گره‌ای از مشکلات فعالان این حوزه شده و موجب افزایش اشتغال و کار نو در صنعت خرما می‌شود.

وی هدف از اجرای طرح رویداد خرما را شناسایی و حمایت از ایده‌های جدید در این زمینه عنوان کرد و افزود: می‌توانیم با رویداد خرما شاهد ورود نوآوری و خلاقیت در همه حوزه‌های مرتبط با این محصول به‌ویژه در زمینه‌های کاشت، داشت، برداشت تا بسته‌بندی و نگهداری، صادرات، بازاریابی، مبارزه با آفات و بیماری‌ها باشیم.

رئیس دانشگاه آزاد اسلامی واحد بم گفت: با ارائه طرح جامع خرما امید داریم که شاهد حضور فعالانه متخصصان و به‌ویژه مراکز آموزش عالی در این زمینه باشیم و علاقه‌مندان می‌توانند طرح‌های خود را به دبیرخانه علمی ارائه دهند تا در جلسه‌ای که در پاییز برگزار می‌شود، مورد داوری قرار گیرند.

انتهای پیام/۴۱۲۱/۴۰۶۲/"
155,https://www.ana.press//news/659499/%D8%AA%D8%AF%D8%A8%DB%8C%D8%B1-%D8%B3%D8%B1%D9%85%D8%B1%D8%A8%DB%8C-%D9%84%DB%8C%D9%88%D8%B1%D9%BE%D9%88%D9%84-%D8%A8%D8%B1%D8%A7%DB%8C-%D9%81%DB%8C%D9%86%D8%A7%D9%84-%D9%84%DB%8C%DA%AF-%D9%82%D9%87%D8%B1%D9%85%D8%A7%D9%86%D8%A7%D9%86-%D8%A7%D8%B1%D9%88%D9%BE%D8%A7,تدبیر سرمربی لیورپول برای فینال لیگ قهرمانان اروپا,"به گزارش گروه ورزش خبرگزاری آنا، صلاح و فن دایک برای فینال لیگ قهرمانان اروپا مقابل رئال مادرید آماده خواهند بود ولی مقابل ساوتهمپتون به میدان نخواهند رفت.

نشریه (Marca) خبر داد محمد صلاح و ویرجیل فن دایک هر دو در جریان پیروزی لیورپول در فینال جام حذفی انگلیس مقابل چلسی در ورزشگاه ومبلی در عصر شنبه مصدوم شدند. در حالی که کمتر از دو هفته مانده به فینال لیگ قهرمانان اروپا مقابل رئال مادرید، هواداران لیورپول نگران بودند که دو بازیکن مهم تیمشان از دست بدهند. با این حال، یورگن کلوپ خوشبین بود که صلاح و فن دایک به موقع بهبود یافته و در فینال ۲۸ می در پاریس حضور خواهند داشت.

سرمربی آلمانی لیورپول صلاح و فن دایک را در دیدار امشب مقابل ساوتهمپتون در اختیار او نخواهد داشت، اما او انتظار دارد که آنها برای بازی یکشنبه مقابل ولورهمپتون در دسترس باشند. هر چند احتمال دارد کلوپ دو ستاره تیمش را در آخرین بازی لیگ برتر انگلیس هم به بازی نگیرد تا این دو نفر را در فینال لیگ قهرمانان به زمین بفرستد.

انتهای پیام/۴۰۴۸/"
156,https://www.ana.press//news/659500/%D9%82%DB%8C%D9%85%D8%AA-%D8%BA%D8%B0%D8%A7-%D8%AF%D8%B1-%D8%AA%D8%B1%DA%A9%DB%8C%D9%87,قیمت غذا در ترکیه,"به گزارش گروه بازار خبرگزاری آنا، ترکیه کشوری مستطیل شکل با ۷۸۳٬۳۵۶ کیلومترمربع بوده و در منطقه‌ای کوهستانی واقع شده است. این کشور در موقعیت جغرافیایی عالی قرار دارد؛ به‌طوری‌که دسترسی اروپا به آسیا از آن ممکن می‌شود و کشورهای بسیاری برای ترانزیت کالا به اروپا از ترکیه عبور می‌کنند. این کشور آب‌وهوای خوبی دارد و افراد زیادی در زمان‌های مختلف به‌ویژه تابستان به ترکیه سفر می‌کنند. در این کشور جاذبه‌های گردشگری، تفریحی و تاریخی زیادی مانند مسجد ایاصوفیه، کاخ توپکاپی، ائل‌گلی و... وجود دارد. درادامه قصد معرفی از آسان‌ترین روش رزرو بلیط ترکیه، برخی از بهترین رستوران‌ها و قیمت غذا در این کشور را داریم؛ با ما همراه باشید.

غذاهای ترکیه

بیشترین موادغذایی که در غذاهای ترکیه استفاده می‌شود، سبزیجات و گوشت‌های تازه هستند. از محبوب‌ترین غذاهای این کشور می‌توان به انواع کباب‌ها اشاره کرد که در ایران هم طرفداران زیادی دارند. اگر قصد سفر به ترکیه را داشته باشید، باید بدانید که قیمت غذاهای محلی این کشور از 10 تا 40 لیر برای هرشخص متغیر است. اگر قصد سرو غذاهای بین‌المللی در رستوران‌های متوسط ترکیه را داشتید، باید برای هر غذا بین 30 تا 80 لیر هزینه کنید. رستوران‌هایی با کیفیت و فضای عالی در این کشور قرار دارند که هزینه ارائه سرویس و غذای آن‌ها بین 90 تا 170 لیر متغیر است. لازم است بدانید میزان هزینه پرداختی نسبت به نوع و محل سرو غذا تغییر پیدا می‌کند.

در ترکیه کافه‌های زیادی هم وجود دارد که گردشگران می‌توانند به این مکان‌ها مراجعه کرده و نوشیدنی میل کنند. هزینه سرو نوشیدنی در کافه‌های متوسط ترکیه بین هشت تا 30 لیر است. اگر بلیط استانبول خریداری کردید و قصد بازدید از این شهر را داشتید، بهتر است بدانید که بهترین کافه‌ و رستوران‌ها در خیابان استقلال این شهر قرار گرفته‌اند.

رستوران گوکسو لاکانتاسی

رستوران گوکسو لاکانتاسی حدود پنج سال پیش کار خود را در شهر آنکارای ترکیه آغاز کرد و توانست در مدت زمانی کوتاه به یکی از پرطرفدارترین رستوران‌های این شهر تبدیل شود. مواد مورداستفاده برای تهیه غذاهای این رستوران از یک مزرعه بزرگ تهیه می‌شود که تحت مالکیت سهام‌داران گوکسو است. مسئولان این رستوران به نظافت بخش‌های مختلف بسیار اهمیت می‌دهند و همین موضوع باعث محبوبیت زیاد گوکسو لاکانتاسی شده است. مهمانان قبل از ورود به این رستوران می‌توانند به بخش تهیه غذا و آشپزخانه این رستوران بروند و از رعایت نکات بهداشتی به‌طورکامل مطمئن شوند. برای سرو غذا در این رستوران باید به محله کیزیلای و خیابان باییندیر بروید. رستوران گوکسو لاکانتاسی همه‌روزه از 10 صبح با 24 آماده خدمت‌رسانی به مهمانان است. به‌طورمیانگین برای سرو غذا در این رستوران باید حدود 80 لیر پرداخت کنید.

رستوران نیکول

اولین رستوران کشور ترکیه که موفق به دریافت ستاره میشلن شد، این رستوران بود. سرآشپز رستوران نیکول آقای آیلین یازیکی اوغلو ((Aylin Yazıcıoğlu)) است. این شخص در دانشگاه کمبریج مشغول تحصیل بود؛ اما تحصیل را رها کرد و به شغل موردعلاقه خود یعنی آشپزی پرداخت. این شخص پس از خارج‌شدن از دانشگاه کمبریج مدت‌زمان طولانی را برای کسب رازهای آشپزی بهتر کنار سرآشپزهای معروف دنیا سپری کرد. حالا او جز بزرگ‌ترین سرآشپزهای ترکیه محسوب می‌شود.

زمانی که روی تراس رستوران نیکول می‌روید، با نمایی شگفت‌انگیز از شهر استانبول روبرو خواهید شد. به‌طورحتم این صحنه زیبا، شما را حیرت‌زده می‌کند. در منو این رستوران غذاهای فرانسوی و ترکی قرار داده شده است. طعم این غذاها منحصربه‌فرد بوده و در کم‌ترین رستورانی در ترکیه می‌توانید نظیر آن را بچشید. یکی از مهم‌ترین ویژگی‌های رستوران نیکول این است که منو غذای آن متناسب با هر فصل تغییر می‌کند.

اگر قصد سرو غذا در رستوران نیکول را داشتید، باید بدانید که این مکان همه روزه به‌غیراز یکشنبه‌ها از 6:30 تا 22 آماده خدمت‌رسانی به مهمانان خواهد بود. اگر بلیط استانبول خریده‌اید، به شما پیشنهاد می‌کنیم حتما برای سرو یک وعده غذایی به این رستوران بروید. نیکول در استان استانبول و شهر بی‌اوغلو قرار دارد. پس از رسیدن به این شهر باید به محله تام‌تام بروید. رستوران نیکول جز لوکس‌ترین رستوران‌های ترکیه است و هزینه غذاهای آن از 60 تا 75 دلار نسبت به نوع غذا متغیر است. در این رستوران به کودکان زیر 12 سال سرویس ارائه نمی‌شود.

آسان‌ترین روش برای خرید بلیط ترکیه

ترکیه کشور زیبا و خوش آب‌وهوایی است و به‌ به‌همین دلیل بسیاری از افراد آن را برای سفرهای خود انتخاب می‌کنند. یکی از روش‌هایی که می‌توانید برای خرید بلیط ترکیه اقدام کنید، مراجعه به سایت‌های اینترنتی است. اگر قصد بازدید از شهرهای این کشور را دارید، پیشنهاد ما بازدید از شهر استانبول است که با سادگی با مراجعه به سایت علی بابا می‌توانید بلیط استانبول را بخرید. برای سفر هوایی به این کشور نیز فقط کافی است به‌همین سایت رفته و نسبت به رزرو بلیط هواپیما ترکیه اقدام کنید.

در این مطلب به معرفی روشی برای خرید بلیط هواپیما ترکیه و دو مورد از معروف‌ترین رستوران‌های این کشور پرداختیم. درصورتی‌که تجربه بازدید از این مناطق یا خرید بلیط هواپیما ترکیه از سایت علی بابا را داشتید، نظرات خود را با ما و دیگران کاربران به‌اشتراک بگذارید.

انتهای پیام / ر"
157,https://www.ana.press//news/659498/%D8%A7%D8%AF%D8%B9%D8%A7%DB%8C-%D8%AA%DA%A9%D8%B1%D8%A7%D8%B1%DB%8C-%D9%88%D8%B2%DB%8C%D8%B1-%D8%AC%D9%86%DA%AF-%D8%B1%DA%98%DB%8C%D9%85-%D8%B5%D9%87%DB%8C%D9%88%D9%86%DB%8C%D8%B3%D8%AA%DB%8C-%D8%B9%D9%84%DB%8C%D9%87-%D8%A7%DB%8C%D8%B1%D8%A7%D9%86,ادعای تکراری وزیر جنگ رژیم صهیونیستی علیه ایران,"به گزارش گروه جهان خبرگزاری آنا از روزنامه صهیونیستی جورزالم پست، بنی گانتس وزیر جنگ رژیم صهیونیستی در جریان یک سخنرانی در موسسه سیاست و استراتژی در دانشگاه رایشمن در سرزمین های اشغالی مدعی شد که ایران فاصله چند هفته ای با دستیابی به مواد شکافت پذیر کافی برای ساخت اولین بمب هسته ای دارد.

درحالیکه زرادخانه های هسته ای رژیم صهیونیستی مملو از کلاهک های هسته ای دور از چشم نهادهای جهانی ناظر در این زمینه است و فعالیت های مخفی هسته ای این رژیم در تاسیسات دیمونا ادامه دارد، وزیر جنگ این رژیم مدعی است که ایران در حال کار بر روی سانتریفیوژهای پیشرفته است.

گانتس در همین راستا ادعا کرد که ایران در حال حاضر در تلاش برای تکمیل تولید و نصب یک هزار سانتریفیوژ پیشرفته آی.آر۶ از جمله در تاسیسات جدید زیرزمینی در نزدیکی نطنز و درحال تولید اورانیوم با غنای ۶۰ درصد است.

انتهای پیام/۴۱۵۵/"
158,https://www.ana.press//news/659501/%D9%88%D9%82%D9%88%D8%B9-%D8%A2%D8%AA%D8%B4-%D8%B3%D9%88%D8%B2%DB%8C-%D8%AF%D8%B1-%D9%86%D8%B2%D8%AF%DB%8C%DA%A9%DB%8C-%D8%AD%D8%B1%D9%85-%D8%A7%D9%85%D8%A7%D9%85-%D8%AD%D8%B3%DB%8C%D9%86-%D8%B9-%D9%88%DB%8C%D8%AF%D8%A6%D9%88,وقوع آتش‌سوزی در نزدیکی حرم امام حسین (ع) + ویدئو,
159,https://www.ana.press//news/659266/%D8%A7%D9%81%D8%A7%D8%B6%D9%84%DB%8C-%DA%AF%D9%84-%D9%85%D8%AD%D9%85%D8%AF%DB%8C-%D8%A8%D8%A7%DB%8C%D8%AF-%D8%A7%D9%86%DA%AF%DB%8C%D8%B2%D9%87-%D9%84%D8%A7%D8%B2%D9%85-%D8%B1%D8%A7-%D8%A8%D8%B1%D8%A7%DB%8C-%D8%A7%D8%AF%D8%A7%D9%85%D9%87-%D8%AF%D8%A7%D8%AF%D9%86-%D8%AF%D8%A7%D8%B4%D8%AA%D9%87-%D8%A8%D8%A7%D8%B4%D8%AF-%D9%BE%D8%B1%D8%B3%D9%BE%D9%88%D9%84%DB%8C%D8%B3,افاضلی:  گل‌محمدی باید انگیزه لازم را برای ادامه دادن داشته باشد/پرسپولیس آن جسارت قبل را ندارد,"هومن افاضلی در گفت‌وگو با خبرنگار گروه ورزش خبرگزاری آنا، درباره شرایط پرسپولیس که برخلاف سال‌های گذشته افت کرده است، گفت: بالاخره بعد از چند بار قهرمانی امسال نوبت قهرمان نشدن پرسپولیس رسید و این موضوع هم طبیعی است. ترکیب پرسپولیس در سال‌های قبل توسط برانکو شکل گرفته بود و امسال تغییراتی به وجود آمد و چند بازیکن کلیدی از این تیم جدا شده‌اند. من فکر می‌کنم یکی از دلایلی که پرسپولیس امسال همچون سال‌های گذشته نبود یک دست نبودن این تیم بود. با توجه به تغییراتی که به وجود آمد این افت قابل پیش‌بینی بود.

وی افزود: ضمنا به نظرم بزرگترین ضعف پرسپولیس این بود که ضربدار بازی نمی‌کرد برخلاف سال‌های گذشته بازیکنان باجسارت بازی نمی‌کردند و حملات را نمی‌توانستند به گل تبدیل کنند. در واقع پرسپولیس برخلاف سال‌های گذشته نتوانست در لحظات کلیدی گل بزند. نقطه مقابل تیم پرسپولیس، استقلال بود که برخلاف سال‌های گذشته باثبات‌تر ظاهر شد و توانست قهرمانی را به دست بیاورد.

افاضلی همچنین در مورد برکناری یحیی گل‌محمدی اظهار کرد: به نظرم این موضوع بین گل‌محمدی و باشگاه است. سرمربی پرسپولیس باید ببنید میل ادامه همکاری دارد و از آن طرف باشگاه هم باید تصمیم بگیرد آیا گل‌محمدی توقعات را برآورده کرده و می‌تواند یک سال دیگر با تیم پرسپولیس باشد یا خیر. تصمیم‌گیری در فوتبال یک کار تخصصی است و درست است که هواداران از نتیجه‌ای که پرسپولیس در این فصل گرفت ناراضی هستند اما در نهایت مدیران و سرمربی باشگاه باید تصمیم‌ بگیرند.

بیشتر بخوانید؛

کلهر: تغییر نسل به پرسپولیس ضربه زد/ قهر و آشتی‌های گل‌محمدی را نمی‌پسندیدم

واکنش برانکو به قهرمانی استقلال؛ سخت است همیشه یک تیم قهرمان شود

پیشکسوت پرسپولیس در مورد قهر و آشتی‌های گل‌محمدی و تأثیر آن بر روند نتیجه‌گیری تیم عنوان کرد: به نظرم هیچ مربی تا فشار روی او نباشد و شرایط کاری‌اش سخت نباشد، تصمیم نمی‌گیرد استعفا بدهد. در مورد گل‌محمدی هم وضعیت به همین صورت بوده است. قطعا او شرایط سختی داشته و کاری به غیر از استعفا از دستش برنمی‌آمده است. من خودم در این شرایط بودم که بازیکنان مطالبات مالی خود را می‌خواستند و مربی باید پادرمیانی می‌کرده تا این قائله ختم به خیر شود. به هر حال این شرایط نه تنها برای گل‌محمدی بلکه برای همه مربیان سخت است.

وی تأکید کرد: اگر صادقانه بخواهیم در مورد پرسپولیس صحبت کنیم باید بگویم هر مربی که در این تیم فعالیت کند میراث برانکو روی دوش او سنگینی می‌کند و این یک امر طبیعی است. به هر حال این تیم با برانکو نتایج خوبی رقم زد و الان هر مربی که در این تیم نتیجه می‌گیرد با دوران او مقایسه می‌شود. با این حال من از نگاه یک فوتبالی معتقدم کارنامه پرسپولیس در این فصل بد نبود، البته درست است که هنوز عنوان نایب‌قهرمانی قطعی نشده است اما کسب این عنوان برای پرسپولیس فاجعه نیست و نباید به این دید نگاه کنیم که پرسپولیس افت زیادی داشته است.

انتهای پیام/۴۰۵۷/"
160,https://www.ana.press//news/659496/%D8%A7%D9%86%D9%88%D8%A7%D8%B9-%D9%85%D8%B3%D9%88%D8%A7%DA%A9-%DA%A9%D8%AF%D8%A7%D9%85-%D9%85%D8%B3%D9%88%D8%A7%DA%A9-%D8%A8%D8%B1%D8%A7%DB%8C-%D8%B4%D9%85%D8%A7-%D8%A7%DB%8C%D8%AF%D9%87-%D8%A2%D9%84-%D8%A7%D8%B3%D8%AA,انواع مسواک: کدام مسواک برای شما ایده آل است,"به گزارش گروه بازار خبرگزاری آنا، مسواک‌ها از حیث زبری و سختی برس یا بریستل با هم تفاوت دارند که با توجه به این فاکتور، انواع مسواک به سه نوع «نرم»، «متوسط» یا «سخت» دسته‌بندی میشوند. اکثریت افراد برای تمیز کردن دندان‌های خود تنها به یک مسواک نرم یا متوسط نیاز دارند. مسواک‌های سخت و زبر بویژه اگر از آنها بطور روزانه برای تمیز کردن دندان‌های خود استفاده کنید، میتوانند به دندان‌ها و همچنین لثه شما آسیب برسانند.

جدا از نوع مسواک مورد استفاده، شما باید شیوه صحیح مسواک زدن را نیز بلد باشید. در حین مسواک زدن باید مسواک خود را در محل اتصال دندان و بافت لثه به حالت زاویه ۴۵ درجه نگه دارید، تا ناحیه زیر خط لثه بطور کامل تمیز شود. همچنین، به خاطر داشته باشید که سطح دندان‌های خود را به آرامی و به حالت دورانی مسواک بزنید. بر خلاف باور عامیانه، مسواک زدن به حالت سریع همراه با شدت نه تنها موجب تمیزی بیشتر دندان‌ها نمی شود بلکه می تواند به مینای دندان و همچنین لثه نیز آسیب بزند. اگر شیوه اصولی و صحیح مسواک زدن را نمی دانید یا در انتخاب نوع مسواکی که برای شما مناسب است مشکل دارید، میتوانید با دندانپزشک خود مشورت کنید. دندانپزشک میتواند توصیه‌های دقیقی برای حفظ سلامت دهان و دندان به شما ارائه کند.

مسواک‌ دستی

رایج‌ترین نوع مسواکی که همیشه در خانه‌های ما پیدا میشوند، مسواک‌های دستی هستند. میزان سختی بریستل یا برس، فرم سر مسواک، الگو و طرح بریستل و فرم دسته مسواک، جزو ۴ شاخصه اصلی و وجه تمایز مسواک‌های دستی هستند.

میزان سختی برس مسواک: مسواک با برس نرم یا همان مسواک نرم، برای استفاده اکثریت افراد مناسبند اما در کنار آنها مسواک‌هایی با برس متوسط و سخت نیز موجود هستند. مزیت استفاده از مسواک با برس سخت این است که این نوع مسواک میتواند پلاک دندانی بیشتری را تمیز کرده و از بین ببرد اما مسواک زدن با شدت و نیروی زیاد با این نوع مسواک‌ها میتواند باعث تحریک لثه شده و حتی مینای دندان را نیز از بین ببرد.

شکل و فرم سر مسواک: معمولا فرم سر اکثریت مسواک‌ها به شکل گرد یا مربعی طراحی میشود. مسواک‌هایی که سر مثلثی شکل دارند نیز برای دسترسی و تمیز کردن پشت و کناره‌های دندان‌های آسیاب بهترند.

طرح برس یا بریستل مسواک: طرح برس مسواک چندین الگوی متفاوت دارد که هر کدام از آنها برای تمیز کردن دندان‌ها مزیت خاص خود را دارند. رایج‌ترین طرح‌های برس مسواک عبارتند از برس موج دار، ضربدری، مخروطی و برس با الیاف نوک گرد صیقل دهنده که انتخاب هر کدام از این موارد به نیاز دندان‌های شما و همچنین راحتی شما در استفاده از آن بستگی دارد.

فرم و طراحی دسته مسواک: دسته مسواک نیز به ۴ نوع اعم از دسته صاف و بدون زاویه، دسته زاویه دار، دسته انعطاف پذیر و نرم و دسته ضد لغزش تقسیم میشود. طراحی و فرم مناسب دسته مسواک موجب میشود که شما به تمامی سطوح دندان‌های خود بویژه به دندان‌های پشتی براحتی دسترسی داشته و آنها را نیز تمیز کنید.

مسواک برقی

مسواک برقی یا اتوماتیک نیز با چرخش سری و برس خود، امکان تمیز کردن نقاطی که دسترسی به آنها سخت است را فراهم میکنند. با اینکه این نوع مسواک‌ها معمولاً گران‌تر هستند اما در عوض مسواک زدن با آنها راحت‌تر بوده و زحمت کمتری دارد. شما فقط دکمه روشن کردن مسواک را میزنید و مسواک برقی بطور خودکار تمام کار را انجام میدهد. حتی برخی از مدل‌های مسواک‌های برقی تایمر هم دارند که میتوانید بسته به نیاز خود تایمر را تنظیم کنید تا مسواک زدن شما به مدت دلخواه ادامه داشته باشد. نتایج تحقیقات نشان میدهد که قابلیت چرخش چند جهته برس مسواک‌های برقی در مقایسه با حرکت تک جهته مسواک‌های دستی، باعث میشود که این نوع مسواک‌ها در تمیز کردن دندان‌ها عملکرد بهتری داشته باشند که این امر احتمال بروز التهاب لثه و پلاک دندانی را کاهش میدهد.

مسواک‌های برقی، بسته به سرعت چرخش به سه نوع تقسیم می شوند:

مسواک‌های برقی استاندارد که به مدل‌های معمولی مسواک برقی گفته میشود.

مسواک برقی صوتی یا سونیک که بقدری چرخش سریعی دارد که فرکانس شنیداری تولید میکند.

مسواک برقی اولتراسونیک که چرخش و حرکتی سریعتر از مسواک صوتی معمولی دارد.

انواع برس‌های دندانی مخصوص

برس بین دندانی

براش یا برس بین دندانی که به آن مسواک بین دندانی نیز گفته میشود، نوعی مسواک کوچک و یکبار مصرف است که در دو نوع، با دسته پلاستیکی زاویه دار قابل تعویض یا با دسته غیر قابل تعویض عرضه میشود و از آن برای تمیز کردن فضای ما بین دندان‌ها یا سیم‌های ارتودنسی و بریس دندانی استفاده میشود. این نوع براش بین دندانی عمدتا برای تمیز کردن فضای بین دندان‌ها (فضاهای بزرگ بین دندان) استفاده میشود. ثابت شده است که استفاده براش بین دندانی همراه با مسواک زدن معمولی در مقایسه با مواردی که فقط مسواک زدن معمولی انجام میشود، پلاک دندانی را بهتر تمیز کرده و احتمال التهاب لثه را کاهش میدهد.

مسواک سولکا یا مسواک مخصوص ایمپلنت (Sulcabrush)

از این مسواک منحصرا برای تمیز کردن خط لثه استفاده میشود. برس این مسواک معمولا به شکل حرف V طراحی میشود تا امکان پاکسازی بهتر خط لثه را فراهم کند. این نوع مسواک که با نام مسواک مخصوص ایمپلنت نیز شناخته میشود. مسواک ایمپلنت برای تمیز کردن نواحی مانند ما بین تاج دندانی، ما بین بریس و ایمپلنت دندانی که دسترسی به آنها با مسواک‌های معمولی دشوار است، بسیار مناسب است. حتی ممکن است دندانپزشک شما در طول دوره بهبودی کاشت ایمپلنت دندانی، استفاده از این نوع مسواک را همراه با خمیر دندان مخصوص برای افراد دارای ایمپلنت به شما توصیه کند.

مسواک با برس ته گرد (End-tuft brush)

سر برس‌های این مسواک به شکل گرد بوده که از ۷ دسته برس نایلونی نرم و محکم تشکیل شده است. سری و برس این مسواک بطوری طراحی شده است که بتواند به فضاهای کوچک‌تر دسترسی داشته و آنها را تمیز کند. دسته این مسواک از حیث ارگونومیکی به گونه‌ای طراحی شده است که امکان محکم در دست گرفتن مسواک و تمیز کردن دقیق نواحی مانند پشت دندان‌های آسیاب و ما بین بریس ارتودنسی را فراهم میکند. همچنین طراحی منحصر بفرد این مسواک، آنرا به وسیله‌ای مناسب برای تمیز کردن نواحی اطراف ایمپلنت‌ها، بریج دندانی و دندان مصنوعی تبدیل می کند.

مسواک جویدنی

مسواک جویدنی نوعی مسواک پلاستیکی مینیاتوری است که می توانید آنرا در دهان گذاشته و بجوید. عمدتا این نوع مسواک برای مواقع خاص مانند مسافرت استفاده میشود و حتی می توان آنها را از دستگاه‌های اتوماتیک فروش محصولات بهداشتی نیز تهیه کرد. این نوع مسواک یکبار مصرف بوده و در طعم‌های مختلفی مانند نعناع و آدامس در دسترس است.

ماندگاری و طول عمر انواع مسواک

مسواک‌ها با وجود این میزان از تنوع، در یک چیز مشترک هستند و آن هم طول عمر ۳ ماهه همه‌ی آنهاست. با گذشت ۳ ماه، برس مسواک یکپارچگی خود را از دست داده و ضعیف شده و همچنین عملکرد خود در تمیز کردن دندان‌ها را نیز از دست میدهد. امروزه، اکثریت مسواک‌ها برس‌هایی دارند که با گذشت زمان تغییر رنگ میدهند و این به شما اطلاع میدهد که وقت تعویض مسواک شده است.

وقتی قصد خرید مسواک جدیدی داشته باشید نیازی نیست که فروشگاه تخصصی این محصول مراجعه کنید. در تمامی داروخانه‌ها و حتی سوپرمارکت‌ها نیز تنوع بسیار بالایی از مسواک موجود است. شما حتی میتوانید بصورت آنلاین مسواک مد نظر خود را تهیه کنید.

مسواک برقی یا دستی

مسواک‌های برقی برای همه مناسب نیستند. مسواک‌های برقی مزایای خاص خود را دارند و تا زمانی که بدرستی از آنها استفاده شود میتواند به اندازه مسواک دستی (حتی شاید بهتر) دندان‌ها را تمیز کند. در طرف مقابل، مسواک‌های دستی و سنتی حس تمیزی بیشتری به فرد میدهند و بدلیل ارزان قیمت بودنشان اکثریت مردم آنها را ترجیح میدهند.

در برخی موارد ممکن است مسواک برقی انتخاب بهتری باشد. مثلا کودکان اغلب در کامل تمیز کردن دندان‌های خود مشکل دارند که مسواک برقی از این جهت میتواند انتخاب بهتری باشد. همچنین مسواک‌های برقی برای افرادی که بدلیل ابتلا به آرتروز یا مسائل دیگر دچار ضعف در گرفتن اجسام هستند، مناسب‌تر است. به طور کلی، نوع مسواکی که انتخاب میکنید کاملا به نیاز و سلیقه شخصی شما بستگی دارد. بهترین نوع مسواک هم مسواکی است که شما راغب به استفاده از آن باشید.

انتهای پیام / ر"
161,https://www.ana.press//news/659493/%D8%A7%D8%B3%D8%AA%D9%82%D8%A8%D8%A7%D9%84-%D8%A8%DB%8C-%D9%86%D8%B8%DB%8C%D8%B1-%DA%A9%D8%A7%D8%B1%D8%A8%D8%B1%D8%A7%D9%86-%D8%A7%D8%B2-%D9%82%D8%A7%D8%A8%D9%84%DB%8C%D8%AA-%DA%A9%D8%B3%D8%A8-%D8%AF%D8%B1%D8%A2%D9%85%D8%AF-%D8%B5%D8%B1%D8%A7%D9%81%DB%8C-%D9%BE%D9%88%D9%84-%D9%86%D9%88,استقبال بی نظیر کاربران از قابلیت کسب درآمد صرافی پول نو,"به گزارش گروه بازار خبرگزاری آنا، صرافی‌های معتبر ارز دیجیتال با شیوه‌های مختلفی به جذب مخاطبان جدید می‌پردازند، اما کم اتفاق می‌افتد که یک صرافی، در هزینه تراکنش‌های رمز ارزی نیز با کاربران خود شریک شود. صرافی پول نو به تازگی این امکان را برای کاربران خود فعال کرده که بسیار مورد استقبال فعالان بازار کریپتوکارنسی قرار گرفته است.

سیستم ریفرال به دلیل بازدهی بالا باعث رقابت کاربران قدیمی و کاربران جدید پول نو شده است. قابل ذکر است که هیچ نوع محدودیتی برای تعداد ثبت نامی وجود ندارد و این قابلیت هم برای کاربران قدیمی فراهم شده و هم کاربران جدید می‌توانند از آن برای کسب درآمد استفاده کنند.

شرایط دریافت جایزه از طریق کد ریفرال صرافی پول نو

صرافی پول نو در قابلیت جدید خود، به کسانی که کد معرفشان را در اختیار کاربران جدید قرار می‌دهند، به ازای هر ثبت نام، ۱۵ هزار تومان پاداش می‌دهد. اما مهم‌ترین قابلیت آن این است که اگر کاربرانی که با کد معرف یک کاربر در پول نو ثبت نام کرده‌اند، تراکنش‌های رمز ارزی نیز انجام دهند، به ازای مبلغ هر تراکنش ۲۵ درصد از کارمزدی که صرافی دریافت می‌کند، به معرفی کننده تعلق می‌گیرد.

صرافی پول نو برای خرید و فروش ارز دیجیتال نیازی به احراز هویت ندارد با عکس و کاربران می‌توانند با ثبت اطلاعات شخصی خود در صرافی، حساب کاربری سطح ۱ خود را ایجاد کنند و در سریع‌ترین زمان ممکن به خرید و فروش رمز ارزها بپردازند. کاربران می‌توانند از کیف پول حساب کاربری‌شان برای نگهداری دارایی‌های دیجیتال خود استفاده کنند.

انواع حساب کاربری در صرافی پول نو

حساب کاربری افراد در این صرافی به دو نوع تقسیم می‌شود. در حساب کاربری سطح یک، کاربران می‌توانند بدون ارسال عکس و متن دستنویس تعهدنامه به خرید و فروش ارزهای دیجیتال بپردازند و واریز و برداشت تومان انجام دهند.

در حساب کاربری سطح ۲ قابلیت برداشت و واریز رمزارزها نیز فراهم شده است که نیاز به ارسال مدارک هویتی از جمله عکس سلفی با متن دستنویس و کارت شناسایی برای احراز هویت شما است. البته همین مرحله احراز هویت در پول نو نیز بسیار ساده است و مدارک شما در سریع‌ترین زمان ممکن توسط تیم پشتیبانی بررسی خواهند شد.

کاربران با این قابلیت می‌توانند در کارمزدهای تراکنش با صرافی سهیم شوند. به این صورت که ۰.۱ درصد از مبلغ تراکنش‌های فردی که توسط کد معرف شما ثبت نام کرده است، به کیف پول شما اضافه می‌شود و می‌توانید با رسیدن دارایی خود به حداقل برداشت، مبلغ مورد نظر را در کارت بانکی خود دریافت کنید.

چه افرادی مشمول دریافت جایزه کد معرف هستند؟

همانطور که بالاتر اشاره شد، برای استفاده از کد معرف نیازی به احراز هویت نیست و تنها کافی است کاربری که از طریق کد معرف در سایت ثبت نام کرده است، اطلاعات حساب کاربری خود را وارد کند، تا هزینه پاداش برای شما در نظر گرفته شود. تنها نکته قابل توجه این است که اطلاعات حساب فرد یعنی شماره کارت و شماره تلفن همراه باید به نام خود او باشند، در غیر این صورت حساب کاربری‌ جدید تایید نخواهد شد.

حتما توجه داشته باشید که در این سیستم تنها کاربرانی پاداش می‌گیرند که از کد معرف آن‌ها برای ثبت نام در سایت استفاده شده است. بنابراین کاربران جدیدی که با کد معرف افراد دیگر حساب خود را در این صرافی ایجاد می‌کنند، مشمول دریافت این پاداش‌ها نخواهند بود. البته این افراد می‌توانند با دریافت کد دعوت خودشان و ارسال آن به افراد دیگر، در صورت ثبت نام این افراد در سایت، مشمول پاداش‌های ذکر شده بشوند.

کد دعوت (Referral Code) راهی است که مشخص می‌کند فرد ثبت نامی از طریق شما به سایت معرفی شده است. توجه داشته باشید که کد معرف تنها در زمان ثبت نام شخص جدید در سایت، می‌تواند وارد شود و بعد از تکمیل مراحل ثبت نام دیگر نمی‌توان از آن استفاده کرد.

کد دعوت صرافی پول نو را از کجا دریافت کنیم؟

در قدم اول کاربران باید در سایت ثبت نام کنند. نحوه ثبت نام در مطلب راهنمای ثبت نام در صرافی ارز دیجیتال پول نو توضیح داده شده است. کاربران می‌توانند برای دریافت کد ریفرال (کد معرف) خود از صرافی پول نو، بعد از ورود به حساب کاربری، از لیست سمت راست صفحه گزینه «کسب درآمد» را انتخاب و کد دعوت خود را کپی کنند. بعد از این مرحله می‌توانند با ارسال این کد به دوستان و آشنایان، کسب درآمد خود را شروع کنند. لینک دعوت شما نیز در این صفحه قابل مشاهده است که از می‌توانید از آن نیز برای دعوت دیگران به ثبت نام در این صرافی استفاده کنید.

این قابلیت به تازگی به پول نو اضافه شده و قرار است فعلا ادامه داشته باشد. محدودیتی برای ثبت نام و دعوت کاربران وجود ندارد و همه افرادی که شرایط نام برده شده را رعایت کنند، مشمول دریافت پاداش‌های پول نو خواهند بود.

نکات مهم

برای دریافت جایزه باید حساب کاربری شما تایید شده باشد.

حساب کاربری افراد دعوت شده باید تایید شده باشد.

به افراد دعوت شده جایزه‌ای تعلق نمی‌گیرد.

افراد دعوت کننده مشمول دریافت جایزه می‌شوند.

کد معرف حتما باید در ابتدای فرآیند ثبت نام وارد شود.

انتهای پیام / ر"
162,https://www.ana.press//news/659490/%D8%B1%D8%A7%D9%87%D9%86%D9%85%D8%A7%DB%8C-%D8%AE%D8%B1%DB%8C%D8%AF-%D8%AA%D9%88%D8%A7%D9%84%D8%AA-%D9%81%D8%B1%D9%86%DA%AF%DB%8C-%D8%A8%D9%87-%D9%86%D9%82%D9%84-%D8%A7%D8%B2-%D8%A2%DB%8C-%D8%A8%D8%B3,راهنمای خرید توالت فرنگی به نقل از آی بس,"به گزارش گروه بازار خبرگزاری آنا، امروزه استفاده از توالت فرنگی خیلی در خانه ها معمول شده است. در واقع به نوعی در تمامی منازل و در دستشویی و حمام از آن استفاده می‌شود. شاخص های مختلفی است برای خرید توالت فرنگی است که در هنگام خرید باید به آن‌ها توجه کرد. از جمله این شاخص ها می توان از کیفیت لعاب، عدم‌ موجدار بودن لعاب، عدم وجود ترک‌ روی بدنه لعاب، بهداشتی ‌بودن قطعات، سهولت نصب و لوازم‌ جانبی، سیستم‌ تخلیه، اندازه آکس، اندازه خروجی، سیستم فلاش، نوع درب ‌نشیمن، بیده داخلی، خدمات پس‌ازفروش، حسن‌شهرت، سابقه شرکت تولیدکننده (مانند توالت فرنگی مروارید – توالت فرنگی گلسار – توالت فرنگی چینی کرد و...) و قیمت توالت فرنگی نام برد. طبیعی است که تعویض تعویض توالت فرنگی هزینه ببالایی دارد. بنابراین بهتر است به تمامی موارد پیش از خرید دقت کرد. در ادامه با مصاحبه با کارشناسان آی بس به بررسی این عوامل می پردازیم.

مدل توالت فرنگی

اولین مورد در انتخاب توالت فرنگی، نوع آن می باشد. معمولا سه مدل در بازار ایران مرسوم می باشد، توالت فرنگی یک تکه، توالت فرنگی دوتکه و وال هنگ. در واقع برمبنای مخزن توالت فرنگی، مدل آن مشخص می شود. در توالت فرنگی های یک تکه، مخزن و کاسه آن به هم چسبیده هستند و در دو تکه آن ها از هم جدا هستند. نوع جدید توالت‌ فرنگی که در سال های اخیر در بازار رایج شده مدل وال هنگ است. در وال هنگ مکانیزم در داخل دیوار تعبیه می شود و نیازمند آن است که درهنگام ساخت خانه، شرایط نصب آن تعبیه شود.

راهنمای انتخاب توالت فرنگی از لحاظ ابعاد

آکس

آکس توالت فرنگی به فاصله دیوار تا مرکز مجرای خروجی گفته می شود. از مهمترین موارد در انتخاب توالت فرنگی، آکس می باشد. برای خرید پیش از هرکاری باید حد فاصله بین دیواری که پشت توالت فرنگی به آن نصب می‌شود تا مرکز تخلیه را اندازه گرفت. مدل‌های مختلف با آکس های مختلف در بازار موجود می باشد که تنوع منطقی جهت انتخاب برای مصرف کنندگان ایجاد می کند که در سایت آی بس به معرفی برند و مدل های آن اشاره شده است. فرض کنید که محل مورد نظر شما برای نصب توالت فرنگی 25 سانتیمتر باشد، در اینصورت شما توالت فرنگی را می توانید انتخاب کنید که آکس تخلیه آنها 25 سانتیمتر و یا کتر از آن باشد، مانند توالت فرنگی مروارید مدل مگا.

پایه و نشیمن

اندازه استاندارد نشیمن در حدود ۴۰ سانتی‌متر است و معمولا بین 37 تا 41 می‌باشند.

طول و عرض توالت فرنگی

ابعاد طول و عرض باید متناسب با محل نصل آن باشد.

مکانیزم دو زمانه

در محصولات تولید داخلی مانند توالت فرنگی مروارید و یا توالت فرنگی گلسار کلید تخلیه توالت فرنگی در کنار یا بالای مخزن توالت فرنگی قرار می‌گیرد. امروزه اکثر فلاش‌ها دو کلید جداگانه دارند و در واقع دو زمانه هستند. برای کنترل بهتر مصرف آب و کاهش هزینه آب از توالت‌فرنگی دو زمانه استفاده می شود. از این دو کلید، یکی برای تخلیه کل حجم آب و دیگری برای تخلیه نصف حجم آب استفاده می شود.

مکانیزم تخلیه توالت فرنگی

چند مدل مکانیز تخلیه در بازار موجود می باشد

1) سیستم تخلیه آبشاری که به آن ریزشی نیز گفته می شود

در سیستم تخلیه آبشاری آب از مخزن به طرف آبریز کاسه فرنگی هدایت می شود و سپس توسط سوراخ هایی که در لبه آبریز کاسه در فواصل معین ایجاد شده خارج شده و شستشوی کامل کاسه از بالا به پائین صورت می گیرد. در این سیستم خروجی نسبتاً بزرگ است و به تخلیه بهتر کمک می‌کند.

2) سیستم تخلیه واترجت

در سیستم تخلیه واترجت، آب از طریق کانالی که از مخزن آب به شوتینگ ریم که در عمق کاسه ایجاد شده می رود و همزمان بوسیله آبی که از آبریز بالای کاسه برای شستشوی کاسه جاری می شود، فشار مضاعفی ایجاد نموده و عمل تخلیه در مدت زمان کوتاه و با حجم آب کمتری نسبت به دیگر سیستم ها انجام می گیرد و از جمله مزیت های این سیستم کم صدا بودن تخلیه می باشد.

4) سیستم تخلیه توربوجت

سیستم توربوجت مانند سیستم واترجت می باشد با این تفاوت که به جای آبریز معمولی دو کانال شستشوی ریم جت همزمان در بالای کاسه ایجاد شده که عمل تخلیه همزمان با دورشوئی کاسه و با استفاده از فشار آب بالا از سه کانال ریم جت در مدت زمانی کوتاه و با مصرف آب کمتر نسبت به دیگر سیستم ها، صورت می‌گیرد.

5) مکانیزم سوپرجت

مکانیز سوپرجت ضمن داشتن خصوصیات فرنگی های واترجت، به دلیل طراحی ویژه کانال تخلیه و نیز داشتن مکانیزم مخصوص به خود، دارای حداقل مصرف آب نسبت به سایر توالت‌های فرنگی می باشد. مکانیزم این نوع فرنگی بدلیل حداقل مصرف آب نسبت به سایر فرنگی‌ها بصورت یک زمانه بوده و نیازی به مکانیزم دو زمانه ندارند.

5) سیستم تخلیه پنتاجت

این سیستم مانند سیستم توربوجت بوده با این تفاوت که به جای آبریز معمولی چهار کانال شستشوی ریم جت همزمان در بالا چهار طرف کاسه ایجاد شده که عمل تخلیه همزمان با دور شوئی کاسه و با استفاده از فشار آب بالا از چهار کانال ریم جت در مدت زمانی کوتاه و با مصرف آب کمتر نسبت به دیگر سیستم‌ها، صورت می‌گیرد.

اندازه خروجی

قطر خروجی فاضلاب (سیفون) توالت فرنگی در مدل‌های واترجت، توربوجت و در کل مدل‌هایی که دارای شوتینگ می‌ باشند، در حدود 6 تا 8.5 سانتی متر می‌باشد و در سیستم تخلیه آبشاری در حدود 9 تا 10 سانتی مترا می‌باشد.

درب آرام بند

امروزه تقریبا تمامی توالت های فرنگی برندخهای معتبر دارای درب آرام بند هستند و وقتی که درب را رها می‌کنید، به آرامی بسته می شوند.

انواع توالت فرنگی در آی بس

برای خرید انواع توالت فرنگی در ابتدا پیشنهاد می کنیم که حتما از برندهای معتبر مانند چینی بهداشتی مروارید و گلسار فارس و چینی کرد و از نمایندگی ها و یا مراکز و فروشگاه های معتبری مانند دیجی کالا و یا فروشگاه های تخصصی مانند آی بس خریداری کنید. با خرید محصولات با کیفیت بالا مانند توالت فرنگی و یا روشویی کابینتی مانند فروشگاه آی بس، می توانید بهترین قیمت ها و کیفیت تضمینی را در دسترس داشته باشید. از جمله مزیت های فروشگاه های تخصصی مانند آی بس آن است که به صورت 24 ساعته آماده ارائه مشاوره هستند و می توانید انتخاب بهتری داشته باشید، تلفن با خط ویژه آی بس 91018986-021 به طور 24 ساعته آماده پاسخگویی می باشد.

انتهای پیام/ر"
163,https://www.ana.press//news/659480/%DA%86%D8%B1%D8%A7-%D9%85%D8%AF%D9%84-%D8%B4%D8%AA%D8%A7%D8%A8-%D8%AF%D9%87%D9%86%D8%AF%DA%AF%DB%8C-%D8%AF%D8%B1-%D8%A7%DB%8C%D8%B1%D8%A7%D9%86-%D8%A8%D8%A7-%D8%B3%D8%A7%DB%8C%D8%B1-%DA%A9%D8%B4%D9%88%D8%B1%D9%87%D8%A7-%D9%85%D8%AA%D9%81%D8%A7%D9%88%D8%AA-%D8%A7%D8%B3%D8%AA,چرا مدل شتاب‌دهندگی در ایران با سایر کشورها متفاوت است؟,"به گزارش خبرنگار گروه استان‌های خبرگزاری آنا از علی‌آباد کتول، فرهاد سنچولی در رویداد کارآفرینی ایده‌آرا ویژه هنرستان‌های گلستان که با حضور مربیان کارآفرینی و دانش‌آموزان هنرستان‌های این استان در سالن علامه جعفری دانشگاه آزاد اسلامی واحد علی‌آباد کتول برگزار شد با بیان اینکه ساختار اکوسیستم نوآوری و مدل شتاب‌دهندگی در ایران با سایر کشورها متفاوت است، گفت: دلیل اصلی این تفاوت برخوردار نبودن بنیانگذاران جوان استارت‌آپی کشور از درک، بینش و مهارت‌های مدیریتی و کسب و کار برای رشد، توسعه و موفقیت شرکت‌هایشان است.

وی با مقایسه مدل شتاب‌دهنده‌ها در ایران و سایر کشورها گفت: بنیانگذاران استارت‌آپ‌ها در سایر کشورها پیش از اینکه اقدام به راه‌اندازی شرکت کنند، حجم زیادی از دانش، بینش و مهارت‌های کسب و کار را در سیستم‌های آموزشی اعم از پیش‌دبستان، دبستان، دبیرستان و دانشگاه کسب می‌کنند.

رئیس دانشکده مهارت و کارآفرینی دانشگاه آزاد اسلامی واحد علی‌آباد کتول با بیان اینکه این دانشگاه از دانش، بینش و مهارت‌های مدیریتی و کسب و کار به شرکت‌های تازه‌تأسیس، ریشه و بنیان می‌دهد، عنوان کرد: برای اصلاح و رشد اکوسیستم نوآوری کشور باید آموزش اصول کارآفرینی و نوآوری را از مقاطع تحصیلی پایین آغاز کرد.

سنچولی با اشاره به جایگاه دانشگاه آزاد اسلامی واحد علی‌آباد کتول در عرصه‌های ملی و بین‌المللی بیان کرد: دانشکده مهارت و کارآفرینی این دانشگاه با هدف ایجاد دانش، بینش و مهارت لازم برای دانش‌آموزان در سطوح مختلف به برنامه‌ریزی منسجم و جامع آموزش کارآفرینی و نوآوری برای دانش‌آموزان اقدام کرده است که برگزاری رویداد «بوت‌کمپ» کارآفرینی برای نخستین‌بار در استان گلستان گواهی بر این حرکت نوپاست.

رئیس دانشکده مهارت و کارآفرینی دانشگاه آزاد اسلامی واحد علی‌آباد کتول توضیح داد: پس از افتتاح «بوت‌کمپ» در اسفند ۱۴۰۰ با حضور ۶۰ دبیر کارآفرینی و رؤسای هنرستان‌های استان گلستان و معرفی تیم‌های هنرآموزان هنرستان‌های این استان، چهار کارگاه آموزشی با هدف آموزش اصول و مبانی ایده‌پردازی و نوآوری برای تیم‌های شرکت‌کننده اول اردیبهشت برگزار شد که نتیجه این آموزش دریافت ۲۲ ایده به دبیرخانه رویداد بود.

عضو هیئت علمی دانشگاه آزاد اسلامی واحد علی‌آباد کتول با بیان اینکه از بین ۲۲ ایده ارسال شده به دبیرخانه فقط هشت تیم موفق به حضور در مرحله نهایی رویداد کارآفرینی ایده‌آرا ویژه هنرستان‌های گلستان شدند، ابراز امیدواری کرد که با برگزاری فصلی این رویدادها علاوه بر دانش، برای ارتقای بینش فرهنگ نوآوری در بین دانش‌آموزان گام‌های مثبتی برداشته شود.

به گزارش آنا، دستگاه ضدعفونی‌کننده چندمنظوره، طراحی مانکن تغییر سایز به‌صورت اتومات، دستگاه سبزی‌شویی، ماژیک وایت‌برد قابل شارژ، اپلیکیشن طراحی جواهرات، گردشگری کشاورزی و رویای سبز، طراحی و تولید لباس اجتماع با تکیه بر سوزندوزی بلوچ و طراحی مانتو منطبق با فرهنگ و اقلیم مناطق نام هشت ایده راه‌یافته به مرحله نهایی رویداد کارآفرینی ایده‌آرا ویژه هنرستان‌های گلستان است.

این ایده‌ها در یک بازه زمانی ۱۵ دقیقه به ارائه ایده و پاسخگویی به سؤالات داوران پرداختند و در نهایت سه تیم نخست تا سوم رویداد انتخاب و جوایز نقدی از طرف دانشگاه و اداره‌کل آموزش و پرورش استان گلستان دریافت کردند و از سایر تیم‌های حاضر در مرحله نهایی نیز تجلیل شد.

انتهای پیام/۴۰۷۸/۴۰۶۲/"
164,https://www.ana.press//news/659492/%D9%85%D8%B4%D8%AE%D8%B5-%D8%B4%D8%AF%D9%86-%D9%86%D8%AA%DB%8C%D8%AC%D9%87-%D9%86%D9%87%D8%A7%DB%8C%DB%8C-%D8%A8%DB%8C%D8%B4%D8%AA%D8%B1-%D9%85%D8%B1%D8%A7%DA%A9%D8%B2-%D8%A7%D9%86%D8%AA%D8%AE%D8%A7%D8%A8%D8%A7%D8%AA-%D9%BE%D8%A7%D8%B1%D9%84%D9%85%D8%A7%D9%86%DB%8C-%D9%84%D8%A8%D9%86%D8%A7%D9%86,مشخص شدن نتیجه نهایی بیشتر مراکز انتخابات پارلمانی لبنان,"به گزارش گروه جهان خبرگزاری آنا از المنار، بسام مولوی در کنفرانسی خبری نتیجه نهایی حوزه دوم شمالی انتخابات پارلمانی را اعلام کرد و گفت: تاکنون در انتخابات مشارکت ۳۸.۵ درصدی رقم خورده است.

وزیر کشور لبنان وضعیت توزیع کرسی‌ها را به شرح زیر اعلام کرد:

حوزه نخست شمال

محمد یحیی

مصطفی سلیمان

ولید البعرینی

جیمی جبور

اسعد ضرغام

سجیع عطیه

احمد رستم

حوزه دوم شمال

احمد الخیر

عبدالعزیز الصمد

جهاد الصمد

اشرف ریفی

طاها نقی

ایهاب مطر

عبدالکریم کباره

رامی فنج

الیاس خوری

فراس السلوم

جمیل عبود

حوزه دوم بیروت

ابراهیم منیمنه

امین شری

فؤاد مخزومی

عدنان طرابلسی

عماد الحوت

ملحم خلف

مصطفی خواجه

محمد بدر

وضاح الصادق

فیصل الصایغ

ادگار طرابلسی

بسام مولوی گفت: توانستیم انتخابات را به نحو احسن برگزار کنیم و همه کمپین‌هایی که با نتیجه شمارش آرا همراه بودند، مطمئن شدند تأثیری بر کار ما و قضات نمی‌گذارند. آن‌ها هم‌اکنون حضور دارند و شب را به روز رسانده‌اند. مشارکت رأی‌دهندگان خوب است، کم نبود و تقریبا کمی کمتر از درصدی است که در انتخابات قبلی به دست آمده بود.

نتیجه مراکز رأی‌گیری دوم جنوب، اول جنوب، کسروان، بقاع اول و بقاع دوم

مرکز دوم جنوب صور و روستاهای صیدا

نبیه بری

حسن عزالدین

حسین جشی

علی خریس

عنایت عزالدین

عادل عسیران

میشال موسی

مرکز اول جنوب

غاده ایوب

عبدالرحمان البزری

اسامه سعد

سعید الاسمر

شربل مارون مسعد

جبل لبنان جبیل و کسروان

زیاد الحواط

رائد برو

ندا البستانی

نعمت افرام

شوقی الدکاش

فرید هیکل الخازن

سیمون ابی رمیا

مرکز اول بقاع زحله



میشال ضاهر

بلال الحشیمی

جورج عقیص

الیاس اسطفان

سلیم عون

جوج بوشکیان

رامی أبو حمدان

مرکز سوم بقاع-بعلبک الهرمل

حسین حاج حسن

قاضی زعیتر

ایهاب حماده

علی مقداد

ابراهیم الموسوی

آنتوان حبشی

جمیل السید

ینال الصلح

ملحم الحجیری

مرکز اول جبل لبنان



زیاد الحواط

رائد برو

ندی البستانی

نعمة افرام

شوقی الدکاش

فرید الخازن

سیمون أبی رمیا

سلیم الصایغ

مرکز دوم بقاع



قبلان قبلان

وائل أبو فاعور

یاسین یاسین

حسن مراد

شربل مارون

غسان السکاف

مرکز سوم جبل لبنان بعبدا



علی عمار

بیار بو عاصی

هادی أبو الحسن

آلان عون

فادی علامة

کمیل شمعون

انتهای پیام/۴۰۳۳/"
165,https://www.ana.press//news/659486/%D8%A2%D9%85%D8%B1%DB%8C%DA%A9%D8%A7-%D9%81%DA%A9%D8%B1-%D9%85%DB%8C-%DA%A9%D9%86%D8%AF-%D8%AD%D9%82-%D8%AF%D8%A7%D8%B1%D8%AF-%D8%A8%D8%A7-%D9%87%D8%B1-%DA%A9%D8%B4%D9%88%D8%B1%DB%8C-%D9%85%DB%8C-%D8%AE%D9%88%D8%A7%D9%87%D8%AF-%D8%A8%D8%AC%D9%86%DA%AF%D9%86%D8%AF-%D9%85%D8%B3%DA%A9%D9%88-%D8%AF%D8%B1%D8%A8%D8%A7%D8%B1%D9%87,آمریکا فکر می‌کند حق دارد با هر کشوری می‌خواهد بجنگند/ مسکو درباره سوئد و فنلاند تصمیم‌گیری می‌کند,"به گزارش گروه جهان خبرگزاری آنا از الجزیره، سرگئی لاوروف درباره گسترش ناتو به شرق هشدار داد و گفت: به همه هشدار می‌دهیم فرجام کاری که آغاز کرده‌اید خوب نخواهد بود. اوکراین سال‌ها از اجرای توافق مینسک خودداری کرد و وظیفه ما بود از منافع خود محافظت کنیم.

وی افزود: غرب خواهان ادامه کنترل جهان تک‌قطبی است، بنابراین برای خنثی‌کردن اقدامات چین تلاش می‌کند. در ۲۰ سال گذشته واشنگتن بدون هیچ قطعنامه‌ای از سوی سازمان ملل متحد به یوگسلاوی، عراق و سایر کشورها حمله کرده و بر این باور است حق دارد با هر کشوری می‌خواهد بجنگد.

وزیر امور خارجه روسیه عنوان کرد: ناتو به رهبری آمریکا که تمام غرب را زیرسلطه خود درآورده، تعهد خود در زمینه تقویت نکردن امنیت خود به هزینه ناامن کردن دیگران را به‌شدت نقض کرده است. مسکو چگونگی استفاده ناتو از خاک سوئد و فنلاند را بررسی و طبق آن نتیجه‌گیری خواهد کرد.

انتهای پیام/۴۰۳۳/"
166,https://www.ana.press//news/659478/%D9%86%D8%A7%DA%A9%D8%A7%D9%85%DB%8C-%D8%A7%D8%B1%D9%88%D9%BE%D8%A7-%D8%A8%D8%B1-%D8%B3%D8%B1-%D8%AA%D8%B5%D9%88%DB%8C%D8%A8-%D8%A8%D8%B3%D8%AA%D9%87-%D8%B4%D8%B4%D9%85-%D8%AA%D8%AD%D8%B1%DB%8C%D9%85-%D9%87%D8%A7-%D8%B9%D9%84%DB%8C%D9%87-%D8%B1%D9%88%D8%B3%DB%8C%D9%87,ناکامی اروپا بر سر تصویب بسته ششم تحریم‌ها علیه روسیه,"به گزارش گروه جهان خبرگزاری آنا از رویترز، جوزپ بورل گفت: وزیران امور خارجه اتحادیه اروپا قادر به توافق بر سر بسته ششم تحریم‌ها علیه روسیه نیستند.

وی با بیان اینکه حتی مهلت مشخصی برای اعمال بسته تحریم علیه روسیه مشخص نشد، افزود: وزیران امور خارجه درباره امکان پرداخت غرامت مالی به کشورها در ازای اعمال تحریم‌ها علیه روسیه صحبت نکردند.

مسئول سیاست خارجه اتحادیه اروپا عنوان کرد: برای من مشخص نیست توافق بر سر بسته ششم تحریم روسیه چقدر طول می‌کشد، خواه یک یا دو هفته دیگر باشد؛ ولی این بسته شامل ممنوعیت واردات نفت روسیه خواهد بود.

دیپلمات‌های ارشد ۲۷ کشور اروپایی روز گذشته (دوشنبه) درباره بسته ششم تحریم‌ها علیه روسیه شامل قطع واردات نفت از این کشور رایزنی کردند، اما با توجه به مخالفت مجارستان که ۶۵ درصد از نفت خود را از روسیه تأمین‌ می‌کند، به اجماع دست نیافتند.

جنگ اوکراین که بسیاری از معادلات را به‌ویژه در حوزه اروپا و ناتو برهم زده، موجب شده است تا سوئد و فنلاند که در چند دهه گذشته بنا به دلایل تاریخی و ملاحظات ژئوپلتیک موضعی بی‌طرفانه داشتند، امروز شتابان در جست‌وجوی یافتن فضایی زیر چتر ائتلاف نظامی ناتو باشند.

انتهای پیام/۴۰۳۳/"
167,https://www.ana.press//news/659494/%D8%AA%D8%AD%D9%88%D9%84-%D8%AF%D8%B1-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D8%A7%D8%B3%D9%84%D8%A7%D9%85%DB%8C-%D9%85%DB%8C-%D8%AA%D9%88%D8%A7%D9%86%D8%AF-%D8%AF%D8%B1-%D8%A2%D9%85%D9%88%D8%B2%D8%B4-%D8%B9%D8%A7%D9%84%DB%8C-%DA%A9%D8%B4%D9%88%D8%B1-%D8%AA%D8%AD%D9%88%D9%84,تحول در دانشگاه آزاد اسلامی می‌تواند در آموزش عالی کشور تحول جدی ایجاد کند,"به گزارش گروه دانشگاه خبرگزاری آنا از روابط عمومی دانشگاه آزاد اسلامی، دکتر محمدمهدی طهرانچی رئیس دانشگاه آزاد اسلامی در ادامه برنامه‌های سفر به استان همدان، عصر امروز در نشستی سه ساعته، با اعضای هیأت علمی دانشگاه آزاد اسلامی استان همدان دیدار و گفت‌وگو کرد.

دکتر طهرانچی در این نشست با ارائه سخنانی با موضوع «تحول در سازمان یا سازمان تحول» گفت: دانشگاه آزاد اسلامی از سال ۱۳۹۳ سالانه تعداد ۱۵۰ هزار نفر از تعداد دانشجویان آن کاهش می‌یافت؛ به طوری که جمعیت دانشجویی دانشگاه به یک میلیون نفر رسیده بود.

وی افزود: ایجاد سامانه‌های آموزشی منجر به انسجام‌بخشی و انضباط مالی دانشگاه آزاد اسلامی شد و توانستیم اعتماد مردم به دانشگاه را برگردانیم به طوری که طی دو سال گذشته با اصلاح شیب نزولی جمعیت دانشجویی، شاهد افزایش سالانه ۱۰۰ هزار دانشجو هستیم و اکنون تعداد دانشجویان دانشگاه آزاد اسلامی به یک میلیون و ۲۰۰ هزار نفر رسیده است؛ که این موضوع با توجه به شرایط کرونایی، یک دستاورد بزرگ است.

دکتر طهرانچی با قدردانی از همراهی و به میدان آمدن همه اعضای هیأت علمی دانشگاه آزاد اسلامی در مدت دو سال همه‌گیری کرونا، تصریح کرد: اسفندماه ۱۳۹۸ ما در دانشگاه آزاد اسلامی بخشنامه‌ای صادر کردیم و از ۱۶ فروردین ماه ۱۳۹۹ به عنوان دانشگاه پیشگام آموزش مجازی را ادامه دادیم. همه اعضای خانواده دانشگاه آزاد اسلامی نشان دادند که پای این دانشگاه ایستاده‌اند و نگذاشتند پرچم آموزش پایین بیاید. مردم به دانشگاه آزاد اسلامی اعتماد دارند و همچنان پشتیبان آن هستند.

همه تلاش مجموعه مدیریت دانشگاه، حفظ کرامت و بهبود معیشت اعضای هیأت علمی و کارکنان است

رئیس دانشگاه آزاد اسلامی با تأکید بر اینکه همه تلاش مجموعه مدیریت این دانشگاه، حفظ کرامت و بهبود معیشت اعضای هیأت علمی و کارکنان است، گفت: ما به آینده دانشگاه آزاد اسلامی امیدواریم.

دانشگاه آزاد اسلامی یک عنصر جدی و اثرگذار در نظام آموزش عالی است

وی خاطرنشان کرد: تغییر و تحول در دانشگاه آزاد اسلامی می‌تواند تحول جدی در آموزش عالی کشور رقم بزند. دانشگاه آزاد اسلامی یک عنصر جدی و اثرگذار در نظام آموزش عالی است به طوری که توانسته رتبه ۴ نانو و رتبه ۴۳ مکانیک را از آن خود کرده و در بسیاری از رشته‌های مهندسی رتبه‌های زیر ۷۵ جهانی را از آن خود کند. به همین دلیل هیچ‌گونه تبعیض علیه دانشگاه آزاد اسلامی را نمی‌پذیرم، چرا که به این مجموعه اعتماد کامل دارم و معتقدم دانشگاه آزاد اسلامی می‌تواند آینده روشنی را رقم بزند.

دکتر طهرانچی با تأکید بر لزوم احیای رشته‌های مهندسی، تصریح کرد: تعداد دانشجویان مهندسی و فناوری هر کشور، قدرت اقتصاد دانش بنیان آن را تعیین می‌کند اما در کشور ما شاهد کاهش رغبت جوانان به رشته‌های ریاضی فیزیک هستیم به طوری که تنها ۱۲ درصد از شرکت‌کنندگان در کنکور، در رشته ریاضی هستند و اگر این روند ادامه پیدا کند، به کاهش تعداد دانشکده‌های مهندسی می‌انجامد. بنابراین یکی از برنامه‌های جدی دانشگاه آزاد اسلامی، احیای رشته‌های مهندسی است. دانشگاه آزاد اسلامی با اجرای موفق طرح پویش، نشان داد که می‌توان رشته‌های فنی مهندسی را احیا کرد. به عنوان نمونه رشته مهندسی شیمی واحد زنجان که سال‌ها تعطیل شده بود، با اجرای طرح پویش اشتغال احیا شد و اکنون بسیاری از صنایع شوینده متقاضی جذب دانشجویان رشته مهندسی شیمی این واحد شده‌اند.

عضو هیأت امنای دانشگاه آزاد اسلامی با بیان اینکه فرهنگ‌سازی در کنار بسترسازی، یک الزام مهم برای تحول است، گفت: یکی از اتفاقات جدیدی که در دانشگاه آزاد اسلامی رقم خورد، صدور «بیانیه نقش دانشگاه در تعلیم و تربیت اجتماعی» بود که پس از تدوین سند تحول و تعالی دانشگاه آزاد اسلامی منتشر شد و این رویکرد جدید دانشگاه است که به جای بخشنامه به مدیران، بیانیه به اعضای هیأت علمی می‌دهد، چرا که معتقدیم اراده فرد فرد مجموعه دانشگاه آزاد اسلامی در نگاه تحولی مهم است و باید دانشگاه را در کنار هم بسازیم.

دانشگاه آزاد اسلامی به تعلیم و تربیت فرهنگی، اجتماعی و مهارتی دانشجویان توجه ویژه دارد

دکتر طهرانچی با بیان اینکه ماهیت علم و فناوری و دانشگاه تغییر کرده است، تصریح کرد: معتقدیم باید با غلبه بر بحران‌های پیش رو، کارکرد تربیتی محیط آموزش را احیا۴ کرده و از نگاه تک‌ساحتی به نگاه چندساحتی در مأموریت دانشگاه عبور کنیم چرا که به عقیده ما؛ علم تک‌ساحتی نیست و دانشگاه باید در کنار بینش، دانش و گرایش نیز به جوانان بیاموزد. دانشگاه آزاد اسلامی به تعلیم و تربیت فرهنگی، اجتماعی و مهارتی دانشجویان توجه ویژه دارد.

لازم به ذکر است پس از سخنرانی دکتر طهرانچی، عضای هیأت علمی دانشگاه آزاد اسلامی سؤالات، پیشنهادات، مسائل و... خود را با رئیس دانشگاه آزاد اسلامی مطرح کردند.

انتهای پیام/۴۰۴۰/"
168,https://www.ana.press//news/659418/%D9%88%D9%82%D8%AA%DB%8C-%D8%A8%D8%A7-%D9%87%D9%88%D8%B4%D9%85%D9%86%D8%AF%D8%B3%D8%A7%D8%B2%DB%8C-%D8%A7%D8%B2-%D9%87%D8%AF%D8%B1%D8%B1%D9%81%D8%AA-%D8%A2%D8%A8-%D8%AC%D9%84%D9%88%DA%AF%DB%8C%D8%B1%DB%8C-%D9%85%DB%8C-%D8%B4%D9%88%D8%AF,وقتی با هوشمندسازی از هدررفت آب جلوگیری می‌شود,"محمدصادق دیاحسین، مدیرعامل شرکت آب راه صنعت کارون که با حمایت دانشگاه آزاد اسلامی واحد اهواز فعالیت می‌کند در گفت‌وگو با خبرنگار گروه دانشگاه خبرگزاری آنا، در توضیح محصول اتوماسیون و هوشمند سازی شبکه‌های انتقال آب، خاطرنشان کرد: محصول ما دریچه هوشمند الکترونیکی است. طبق تعریف استاندارد، آب هوشمند به طور بالقوه یک راه حل برای مواردی از جمله تشخیص نشت، بالا بردن بازده شبکه های آبرسانی، افزایش بازده انرژی، بهبود کیفیت آب و موارد دیگر است. فناوری هوشمند آب بستری را برای استفاده کارآمدتر از فناوری های نوظهور و تصمیم گیری‌های آگاهانه‌تر فراهم می‌کند.

وی افزود: تاکنون تنها دو شرکت در جهان این محصول را می‌ساختند و ما سومین شرکت هستیم. تنها شرکت در خاورمیانه هستیم که این تجهیزات را تولید می‌کند. یک شرکت استرالیایی، یک شرکت آمریکایی و ما از ۵ سال پیش تولیدکننده این دریچه‌های اتوماسیون شبکه‌ها هستیم.

مدیرعامل شرکت آب راه صنعت کارون با بیان اینکه رقیب داخلی نداریم، اظهار کرد: قیمت دستگاه در ایران ۲۵۰ میلیون تومان است درحالی‌که قیمت جهانی‌اش ۵ میلیارد تومان است. به خاطر بُعد قیمتی تا پیش‌ازاین در کشور استقبالی از آن نشده بود. رقبای خارجی به خاطر اختلاف قیمت خیلی زیادی که با ما دارند، عملاً رقیب حساب نمی‌شوند.

وی استقبال از خرید و نصب این سیستم را مطلوب ندانست و گفت: شبکه‌های سازمان آب و برق و وزارت نیرو به خاطر جدید بودن محصول از آن استقبال نکردند و فقط با یک سازمان آب و برق در حال اجرای یک قرارداد هستیم. البته صنایع به این محصول اعتماد کردند و آن را خریداری و نصب‌کرده‌اند. برای مثال با شرکت توسعه نیشکر به مدت پنج سال همکار می‌کنیم و شبکه‌هایشان تحت نظر ما است.

دیاحسین با اشاره به اینکه البته در رابطه با تعامل دانشگاه و صنعت و نیز اعتماد به دانش‌بنیان‌ها مسائل مختلفی وجود دارد، اظهار کرد: در گذشته شرکت‌هایی به اسم دانش‌بنیان، بودجه دولتی دریافت کردند اما نتوانستند بازخورد لازم را داشته باشند چون فقط فکر می‌کردند که همه چیز را می‌دانند. بنابراین به مدیران دولتی حق می‌دهم که در حمایت از شرکت‌های دانش‌بنیان و استارت‌آپ‌ها تردید کنند.

وی افزود: وقتی ما می‌گوییم یک شرکت خارجی، مثلاً زیمنس، ADB یا شرکت اشنایدر، شرکت‌هایی هستند که در جهان امتحانشان را پس داده‌اند، مدیران بدون ریسک با آن‌ها همکاری می کنند ولی کار کردن با ما ریسک دارد.

مدیرعامل شرکت آب راه صنعت کارون ادامه داد: اما در برهه کنونی، دولت باید یک مقدار دست مدیران را برای ریسک کردن باز بگذارد که آن‌ها واهمه‌ای برای سرمایه‌گذاری روی شرکتهای جدید نداشته باشند و با شرکت‌هایی که مثل ما بازخورد داشتند و کارشان اجراشده، راحت‌تر تعامل کنند.

وی افزود: امسال خوشبختانه وقتی مقام معظم رهبری شعار سال را دانش‌بنیان گذاشتند، دست مدیران کمی باز شد و به دلیل فرمان رهبر معظم انقلاب، مستقیماً بر اقدامات و تولید محصول سرمایه‌گذاری می‌کنند.

دیاحسین در خصوص حمایت دانشگاه آزاد اسلامی از این شرکت دانش‌بنیان گفت: دفتری در مرکز رشد در اختیار ما گذاشتند که با توجه قیمت‌ها و تورمی که ما داریم، در اختیار گذاشتن مکان یک حمایت بسیار خوبی بود. همچنین در خصوص ترک تشریفات از ما حمایت داشتند.

وی در پایان در رابطه با مزایای شرکت در رویداد گام دوم دانشگاه آزاد خاطرنشان کرد: مشخصاً هر رویدادی و هرجایی که مدیران در آن حضور پیدا می‌کنند و عرضه مستقیم بهتر است تا اینکه بخواهیم تلفنی پیگیری کنیم.

گفتنی است، رویداد ملی گام دوم دانشگاه آزاد اسلامی با شعار «عصر امید» از هشتم تا یازدهم خرداد در مصلا تهران برگزار می‌شود و میزبان ۳ هزار شرکت دانش‌بنیان، آزمایشگاه و زیرساخت، گروه پژوهشی و استارت‌آپ است.

انتهای پیام/۴۱۶۷/"
169,https://www.ana.press//news/659460/%DA%86%D9%87%D9%84%D9%85%DB%8C%D9%86-%D8%B3%D8%A7%D9%84%DA%AF%D8%B1%D8%AF-%D8%AF%D8%A7%D9%86%D8%B4%DA%AF%D8%A7%D9%87-%D8%A2%D8%B2%D8%A7%D8%AF-%D9%86%D9%82%D8%B7%D9%87-%D8%B9%D8%B7%D9%81-%D8%AA%D8%BA%DB%8C%DB%8C%D8%B1-%D9%BE%D8%A7%D8%B1%D8%AF%D8%A7%DB%8C%D9%85-%D8%AF%D8%A7%D9%86%D8%B4%DA%AF%D8%A7%D9%87-%D8%AF%D8%B1,چهلمین سالگرد دانشگاه آزاد، نقطه عطف تغییر پاردایم دانشگاه در عصر امید خواهد بود,"به گزارش گروه دانشگاه خبرگزاری آنا، دکتر روح الله دهقانی فیروزآبادی؛ معاون تحقیقات، فناوری و نوآوری دانشگاه آزاد اسلامی‌ در برنامه مجازی تبیین رویداد برای هزار شرکت و استارتاپ برگزیده، با اشاره به اهمیت رویداد ملی گام دوم و فرصت بی نظیر برای ایده پردازان و صاحبان کسب و کار گفت: اولین رویداد عصر امید در چهلمین سالگرد دانشگاه در هشتم تا یازدم خرداد ماه در محل مصلی تهران برگزار خواهد شد که هدف برگزاری این برنامه در مرحله اول شناساندان ظرفیت‌های دانشگاه آزاد به خانواده دانشگاه است. با افتخار می‌گویم که با بیست سال تجربه صنعتی، توان و پتانسیل دانشگاه آزاد واقعا چشم نواز و حیرت انگیز است. دانشگاه آزاد، دانشگاهی پر از توان علمی‌استادان، دانشجویان، زیرساخت‌های علمی‌و از همه مهتر توسعه و گستردگی کشوری است. این ظرفیت عظیمی‌را که دانشگاه آزا در آموزش عالی شکل داده، به خوبی برای مردم تبیین نشده و یکی از کارکردهای رویداد عصر امید، به نمایش گذاشتن این عظمت در هشتم خرداد ماه است.

وی افزود: در مقایسه با رویدادهای فناورانه که در سطح کشور ایران تاکنون برگزار شده، رویداد عصر امید، بزرگترین و پرحجم ترین رویداد با حضور سه هزار شرکت، استارتاپ و زیرساخت است. این سه هزار محتوای برگزیده در کنار صندوق‌های علم و فناوری و صنعت در مصلی تهران قرار خواهند گرفت و این ظرفیت عظیم برای عموم به نمایش درخواهد آمد. حضور سه هزار محتوای فاخر در رویداد، احساس بزرگ و قوی بودن را به خانواده دانشگاه آزاد خواهد داد. این احساس، بسیاری از کارها را در آینده جلو خواهد برد.

معاون تحقیقات، فناوری و نوآوری یادآور شد: نزدیک به بیست هزار شرکت ظرفیت حضور در رویداد را داشتند که از بین این تعداد، ۸۵۰۰ شرکت به کمیته مرکزی معرفی شدند و از میان آنها، بهترین‌ها انتخاب و در مصلی حضور خواهند داشت. حدود ششصد رویداد و چالش در کل کشور برگزار شد و هزار شرکت از این رویدادها انتخاب و وارد عرصه رویداد ملی گام دوم شدند.

وی یادآور شد: نقطه ویژه زیست بوم فناوری، بسترسازی بهمرسانی برای شرکت‌هاست. تمام اتفاقات نوآورانه در دورهمی‌های فناورانه روی داده است. بزرگان فناوری معتقدند که ترکیب خلاقانه چند فناوری، منتج به نوآوری می‌شود. یکی از اتفاقات مهم در رویداد عصر امید، برای نخستین بار هزار شرکت برگزیده در ده حوزه متنوع عرضه می‌شوند. در چنین بستری می‌بایست هم افزایی فناورانه ظرفیت‌ها را شاهد باشیم تا نوآوری و تولیدات جدید خلق شود.

دکتر دهقانی فیروزآبادی افزود: با اطمینان عرض می‌کنم رویدادی با این ابعاد در کشور ایران تاکنون اتفاق نیافتاده و باید از این فرصت استفاده شود. دانشگاه آزاد بهترین آزمایشگاهها، کارگاهها و زیرساخت‌ها خود را در این نمایشگاه عرضه خواهد کرد. روسای و معاونین استان‌ها و واحدهای دانشگاه آزاد موظفند بعد از بازگشت از برنامه رویداد، تفاهم نامه و قراداد همکاری بسته باشند. شرکت‌ها باید از این فرصت استفاده کنند و از زیرساخت‌های موجود برای همکاری بهره ببرند. یکی دیگر از نقاط اتکای شرکت‌های دانشگاه آزاد، ایده‌های واقعی است که براساس نیازهای منطقه و جامعه شکل گرفته اند. بزرگترین منابع هر شرکتی دو چیز است، یک ایده‌های خوب و دو تیم خوب. فرصت طلایی برای جذب استارتاپ‌ها در برنامه مهیا شده است. بیش از بیست صندوق، پارک علم و فناوری، صنایع بزرگ و رسانه‌ها در این نمایشگاه حضور دارند تا این بهمرسانی به شکل اعلایی انجام شود. رویدادی با این ابعاد جذاب است و در دوره‌های آینده قطعا شرکت کنندگان برای حضور در رویداد رقابت سختی خواهند داشت.

معاون تحقیقات، فناوری و نوآوری دانشگاه آزاد در ادامه گفت: در دانشگاه آزاد اولویت همیشه آموزش بوده ولی در حال حاضر مجبور هستیم تا کارآفرین شده و تغییر نسل بدهیم. در این عرصه دانشگاه آزاد واقعا پیشرو است. رویداد امسال با هزینه‌های بسیار کم در حال برگزاری است ولی در سال آینده، یکی از رویدادهای گرانقیمت خواهد بود و شرکت کنندگان باید حضور خود را در رویداد نخست تثبیت کنند. احساس خودباوری و غرور در این نمایشگاه روی خواهد داد. تمامی‌مقامات، مسئولین، نهادهای حاکمیتی، حکومتی، خصوصی، صنایع و ... برای این نمایشگاه دعوت شده اند. صندوق پژوهش و فناوری دانشگاه آزاد بیش از ۱۱۰۰ میلیارد تومان تفاهم نامه فرصت سرمایه گذاری امضا کرده و شرکت‌ها و استارتاپ‌ها باید از این فرصت بی نظیر استفاده کنند؛ جاییکه بیش از بیست صندوق سرمایه گذار در رویداد حضور دارند.

وی یادآور شد: سرمایه اصلی شرکت فناور و خلاق، ایده است. این ایده‌ها باید به خوبی عرضه و معرفی شوند. شرکت‌ها باید آماده و با برنامه وارد رویداد شوند. بدون شک بعد از رویداد، بهمرسانی میان شرکت‌ها و استارتاپ‌ها و سرمایه گذاران افزایش چشمگیری خواهد داشت. رویداد عصر امید حرکت دانشگاه آزاد اسلامی‌در گام دوم انقلاب اسلامی‌است. ملاک ارزیابی عملکرد مدیران دانشگاه آزاد براساس فعالیت آنها در رویداد ملی گام دوم خواهد بود؛ چرا که دانشگاه چاره ای جز کارآفرین شدن ندارد و ما پیگیری‌ها را بعد از رویداد نیز انجام خواهیم داد.

دکتردهقانی در پایان گفت: بازاریابی و تبلیغات در رویداد عصر امید برای شرکت‌ها حیاتی است و باید توان بسیاری بر این موضوع بگذارند. مردم از نهاد دانشگاه دو خواسته انتظار داشتند، یک آنکه فرزندان شان را برای شغل آماده کنند و همچنین به آنها اعتبار اجتماعی بدهند. در حال حاضر این اتفاقات به خاطر دلایل مختلف دیگر روی نمی‌دهد. با مدرک دکترای و ارشد دیگر کاری بیرون از دانشگاه نیست. پس چاره کار چیست؟ چهل درصد آموزش عالی متعلق به دانشگاه آزاد است. چهل درصد دیگر نیز به دانشگاه‌های پیام نور، غیرانفاعی و علم کاربردی و بیست درصد دیگر برای وزارت علوم تعلق دارد. در این بین دانشگاه آزاد می‌خواهد برای بمردم تبیین کند که می‌خواهد برای فرزندانتان کسب و کار ایجاد کند و به آنها کارآفرینی بیاموزد. ۷۰ درصد از استادان دانشگاه آزاد، صاحبان کسب و کار هستند. برخی از دانشگاه‌ها در جهان تا سال ۲۰۲۸ رزروهستند؛ چرا که دانشجو می‌داند وارد این دانشگاه بشود، می‌تواند صاحب کسب و کار شود. این مدل باید در دانشگاه هی ایران طراحی؛ پیاده سازی و اجرا شود. دانشگاه باید بازار کسب و کارها شوند. مردم باید بدانند که این رویه در دانشگاه آزاد شروع شده و بازسازی برند به خوبی باید برای مردم تبلیغ شود. مسئولیت مستقیم روسا و معاونین واحدها رساندن پیام تغییر ریل دانشگاه به جامعه است. چهلمین سالگرد دانشگاه آزاد، نقطه عطف تغییر پاردایم دانشگاه در عصر امید خواهد بود.

انتهای پیام/۴۰۴۰/"
170,https://www.ana.press//news/659487/%D8%AE%D8%B7%DB%8C%D8%A8-%D8%B2%D8%A7%D8%AF%D9%87-%D8%A8%D8%B1-%D8%B1%D8%A7%D9%87%D8%A8%D8%B1%D8%AF%DB%8C-%D9%88-%D8%AE%D9%84%D9%84-%D9%86%D8%A7%D9%BE%D8%B0%DB%8C%D8%B1-%D8%A8%D9%88%D8%AF%D9%86-%D8%B1%D9%88%D8%A7%D8%A8%D8%B7-%D8%AA%D9%87%D8%B1%D8%A7%D9%86-%D9%85%D8%B3%DA%A9%D9%88-%D8%AA%D8%A7%DA%A9%DB%8C%D8%AF,خطیب‌زاده بر راهبردی و خلل ناپذیر بودن روابط تهران – مسکو تاکید کرد,"به گزارش گروه جهان خبرگزاری آنا، سعید خطیب‌زاده سخنگوی وزارت امور خارجه ایران در مصاحبه با خبرگزاری روسی ""ریانووستی"" تصریح کرد که گسترش ناتو و بی‌اعتنایی غرب به ملاحظات امنیتی روسیه، دلایل وضعیت فعلی اوکراین است و ""ناتو باید بداند که مسیر تقابل پایان خوشی ندارد"".

خطیب‌زاده با تأکید بر تداوم تلاش ایران برای برقراری صلح میان مسکو و کی‌یف ادامه داد: «ما فکر می‌کنیم که ریشه تمام چیزهایی که امروز شاهد آن هستیم، گسترش ناتو یا نادیده‌ گرفتن حقایق اروپا، در حقیقت بی‌اعتنایی کشورهای غربی به ملاحظات سیاسی و امنیتی شمار کشورها به ویژه روسیه و توافقاتی است که یکدهه پیش نهایی شده بود».

سخنگوی وزارت خارجه جمهوری اسلامی ایران در خصوص تلاش ایران برای برقراری صلح میان روسیه و اوکراین گفت: «ایران در صدد است تا دور جدیدی از تلاش‌ها برای میانجیگری میان روسیه و اوکراین را آغاز کند».

وی همچنین در خصوص روابط میان جمهوری اسلامی ایران و فدراسیون روسیه گفت: «روابط میان تهران و مسکو یک رابطه راهبردی است و اجازه نمی‌دهیم تا هیچ‌چیز در این روابط خلل ایجاد کند».

در تاریخ ۲۴ فوریه (پنجم اسفند ماه)، ولادیمیر پوتین رئیس‌جمهور روسیه به درخواست کمک جمهوری‌های دونباس دونتسک و لوگانسک برای دفاع در مقابل حملات اوکراین، دستور آغاز عملیات نظامی ویژه در اوکراین را صادر کرد و گفت که قصد اشغال قلمروهای اوکراین را ندارد و هدف این عملیات خلع سلاح و نازی زدایی اوکراین است.

انتهای پیام/۴۱۵۵/"
171,https://www.ana.press//news/659462/%D9%84%D8%B2%D9%88%D9%85-%D8%A7%DB%8C%D8%AC%D8%A7%D8%AF-%D9%85%D8%B1%DA%A9%D8%B2-%DA%A9%D8%A7%D8%B1%D8%A2%D9%81%D8%B1%DB%8C%D9%86%DB%8C-%D8%AF%D8%B1-%D8%B4%D9%87%D8%B1%D8%B3%D8%AA%D8%A7%D9%86-%D8%A8%D8%A7%D9%81%D9%82,لزوم ایجاد مرکز کارآفرینی در شهرستان بافق,"به گزارش خبرنگار گروه استان‌های خبرگزاری آنا از بافق، در دیدار مهدی اشرفی بافقی رئیس دانشگاه آزاد اسلامی واحد بافق و مجتبی حمیدیان مدیرعامل شرکت سنگ‌آهن مرکزی بافق بر ایجاد مرکز کارآفرینی در این شهرستان تأکید شد.

رئیس دانشگاه آزاد اسلامی واحد بافق در این دیدار بعد از ارائه گزارشی از ظرفیت‌ها و زیرساخت‌ها و عملکرد این واحد دانشگاهی اظهار کرد: واحد بافق آمادگی دارد با همکاری شرکت سنگ‌آهن مرکزی، ایده‌های دانشجویان و جوانان بافق را تا مرحله تجاری‌سازی حمایت و پشتیبانی کند.

مهدی اشرفی‌بافقی ثبت ۳۰ اختراع در دانشگاه آزاد اسلامی واحد بافق را نشانه نبوغ و توانمندی دانشجویان این واحد دانشگاهی در عرصه علم و فناوری دانست و درباره برنامه «گام دوم» دانشگاه آزاد اسلامی عنوان کرد: در این برنامه ۱۰۰۰ ایده، هسته و گروه پژوهشی دانشگاه آزاد اسلامی دستاوردهای خود را در مصلای تهران به معرض نمایش خواهند گذاشت و واحد بافق نیز با دو هسته پژوهشی در این رویداد حضور خواهد داشت.

آمادگی شرکت سنگ‌آهن مرکزی بافق برای ایجاد مرکز کارآفرینی

مدیرعامل شرکت سنگ‌آهن مرکزی بافق نیز با ابراز خرسندی از وجود ظرفیت علمی، آزمایشگاهی و کارگاهی بسیار خوب در دانشگاه آزاد اسلامی واحد بافق گفت: به دنبال ایجاد مرکز عملیاتی کارآفرینی هستیم که با حضور افراد خبره، صاحبان ایده‌های نوآور راهنمایی شوند تا در سالی که به فرموده مقام معظم رهبری به سال «تولید دانش‌بنیان اشتغال‌آفرین» مزین است گام‌های کاربردی و اساسی برداریم.

مجتبی حمیدیان ادامه داد: آمادگی داریم در این مرکز کارآفرینی از کسانی که ایده‌هایشان را به مرحله کسب ثروت رسانده‌اند حتی بیشتر از پارک علم و فناوری استان کمک کرده و از اختراعاتی که توجیه اقتصادی دارند و ایده‌ها، طرح‌هایی جوانان خلاق و نخبگان دانشگاهی حمایت و پشتیبانی کنیم.

وی ابراز امیدواری کرد که با همکاری جامعه دانشی و دانشگاهی بتوان به توسعه و پیشرفت شهرستان بافق کمک کرد.

انتهای پیام/۴۱۲۱/۴۰۶۲/"
172,https://www.ana.press//news/659483/%D8%AF%D8%B1-%D8%B1%D9%88%D8%B2-%D8%AC%D9%87%D8%A7%D9%86%DB%8C-%D9%85%D9%88%D8%B2%D9%87-%D8%A8%D8%A7%D8%B2%D8%AF%DB%8C%D8%AF-%D8%A7%D8%B2-%D9%85%D9%88%D8%B2%D9%87-%D8%B3%DB%8C%D9%86%D9%85%D8%A7-%D8%B1%D8%A7%DB%8C%DA%AF%D8%A7%D9%86-%D8%B4%D8%AF,در روز جهانی موزه بازدید از «موزه سینما» رایگان شد,"به گزارش گروه فرهنگ خبرگزاری آنا از روابط عمومی موزه سینما، همزمان با روز جهانی موزه در روز چهارشنبه ۲۸ اردیبهشت، بازدید از موزه سینما رایگان است و علاقمندان برای بازدید می‌توانند از ساعت ۹ تا ۱۹ به این مجموعه تاریخی- فرهنگی در خیابان ولیعصر، باغ فردوس مراجعه کنند.

تالارهای موزه سینمای ایران دارای بخش‌های؛ معاصران، بین‌الملل، کودک، دفاع مقدس، تماشاخانه، نام‌آوران و خانه فرهاد است؛ این تالارها نمایانگر سیر سرگذشت و تحولات سینمای ایران از آغاز این هنرصنعت تا به امروز است.

بازدیدکنندگان این موزه با آغازگران سینمای ایران، نخستین تجهیزات سینمایی، افتخارات بین‌المللی آشنا شده و از مجموعه جوایز، یادگارها ، تصاویر و اسناد شخصی و تندیس هنرمندان بازدید خواهند کرد .سپس در ادامه بازدید در سالن تماشاخانه که مدل بازسازی شده سینماهای دهه‌های گذشته است به تماشای گزیده‌ای از فیلم‌های تاریخ سینمای ایران خواهند نشست.

موزه سینمای ایران در مجموعه باغ فردوس قرار گرفته است و عمارت آن قدمتی حدود ۲۰۰ ساله دارد و یکی از قدیمی‌ترین بناهای تاریخی پایتخت است که به دستورمحمدشاه قاجار ساخته شده است.

انتهای پیام/۴۱۷۳/"
173,https://www.ana.press//news/659429/%D8%A2%D9%85%D9%88%D8%B2%D8%B4-%DB%B1%DB%B4-%D8%B2%D8%A8%D8%A7%D9%86-%D8%AE%D8%A7%D8%B1%D8%AC%DB%8C-%D8%AF%D8%B1-%D8%A7%D9%BE%D9%84%DB%8C%DA%A9%DB%8C%D8%B4%D9%86-%D8%AA%DB%8C%DA%A9%D8%A7,آموزش ۱۴ زبان خارجی در اپلیکیشن تیکا,"حسین محسنیان یکی از موسس‌های استارت‌آپ تیکا در گفت‌وگو با خبرنگار گروه علم و فناوری خبرگزاری آنا با اشاره به این که کسب‌وکار ما در حوزه آموزش زبان است، بیان کرد: فعالیت این استارت‌آپ از سال ۱۳۹۶ شروع شد و هدف ما از راه‌اندازی آن کاهش دغدغه افرادی است که نیاز به آموزش و یادگیری زبان دارند. کار را با زبان انگلیسی شروع کردیم و با اقبال خوبی روبه‌رو شدیم. از آنجایی که فارغ‌التحصیلان مهندسی هستیم، با استفاده از برنامه‌نوسیس اندروید اپلیکیشن آموزش زبان تیکا را راه‌اندازی کردیم که با استقبال کاربران روبه رو شد. از این برنامه برای آموزش زبان‌های دیگر در بستر آنلاین بهره گرفتیم. پس از تجربه خوب اپلیکیشن، سایت را راه‌اندازی کردیم و آموزش زبان‌های مختلف را در آن شروع کردم. در حال حاضر ۱۴ زبان خارجی در سایت ما به صورت آنلاین تدریس می‌شود و حدود ۷۰۰ مدرس فعال داریم. تعداد ثبت‌نام برای مدرسان حدود ۶ تا ۷ هزار نفر بود، متقاضیان پایش شده و حدود ۱۰ درصد از آنها فعال هستند و روی سایت تیکا کلاس برگزار می‌کنند.

وی با بیان این که برنامه‌های توسعه‌ای پله به پله جلو می‌رود، افزود: هر پله‌ای که بالاتر می‌رویم ویژگی جدیدی به سامانه اضافه می‌کنیم تا کار با سیستم برای کاربران آسان‌تر شود. یکی از مشکلاتی که در بحث توسعه داشتیم سرعت اینترنت بود و به دلیل کندی آن، در برگزاری کلاس‌های آنلاین و تصویری با چالش مواجه بودیم. بنابراین سرور اجاره کردیم و بستر کلاس آنلاین را روی این سرور قرار دادیم چراکه تعداد کابران به سایت بالا بود که این امر منجر به افزایش ترافیک سایت می‌شد. سامانه LMS اختصاصی و سفارشی‌سازی شده خود را داریم. این ابزارها را برای هر مدرسی به صورت اختصاصی توسعه دادیم تا مجبور نباشند یک پلتفرم را انتخاب و تدریس کنند. این برنامه‌ریزی‌ها با توجه به ظرفیت کلاس‌هایی که در آینده برگزار می‌کنیم، تنظیم شده است.

موسس استارت‌آپ تیکا مطرح کرد: تاکنون ۸۰ هزار نفر ثبت‌نامی داشتیم که تعدادشان در سایت ذکر شده است. حدود ۲۵ درصد کاربران فعال هستند و حدود ۲۰ هزار نفر را نیز آموزش داده‌ایم که حدود ۸۰ درصد از آنها به فراگیری زبان منتج شده است. برخی کاربران بیش از ۱۵۰ تا ۲۰۰ جلسه در کلاس‌های آموزشی ما شرکت داشته‌اند و فرایند یادگیری همچنان در آنها ادامه دارد. بسیاری از کاربران ما با توجه به اهداف خاصی وارد این فرایند آموزشی می‌شوند، مانند دریافت نمره آیلتس. مدرس‌های ما دسته‌بندی شده‌اند و مدرسانی که آیلتس تدریس می‌کنند در یک دسته خاص قرار دارند. مدرسانی که به کودک آموزش می‌دهند در دسته خاصی قرار می‌گیرند چراکه روند یادگیری با افرادی که جوان‌تر هستند متفاوت‌تر است و به همین دلیل در دسته خاصی قرار می‌گیرند. نظر مثبت کاربران به ما انرژی می‌دهد تا کارها را به‌صورت تخصصی‌تر دسته‌بندی کرده و پیش ببریم.

محسنیان با اشاره به این که یادگیری زبان مختص دانشجویان و افرادی که قصد مهاجرت دارند، نیست، گفت: وقتی قصد دارید با فرد دیگری در این جهان ارتباط بگیرید، اگر این ارتباط با زبان مشترکی انجام شود، حس انسان‌دوستانه و بهتری به طرف منتقل می‌کنید. یادگیری زبان می‌تواند به ارائه فرهنگ ایرانی به جهانیان کمک کند. تنها کاری که ما می‌کنیم این است که دست افراد علاقه‌مند به یادگیری زبان را می‌گیریم و آنها را قدم به قدم به جلو می‌کشانیم.

به گفته وی، می‌توانید در گوگل «تیکا» را به فارسی سرچ کنید تا سایت ما را پیدا کنید. نشانی سایت ما «TIKKAA.ir» است، فرایند رزرو کلاس، آشنایی با مدرسان و ... همه به تفصیل در سایت توضیح داده شده است. دفتر اصلی تیکا در میرداماد است، مدرسان ما در اقصی نقاط ایران و جهان ساکن هستند. تعداد زیادی از مدرسان ما مقیم کشورهای خارجی هستند و می‌توانند به زبان‌آموزان و فراگیران در زمینه سفر به کشورهای دیگر مشاوره بدهند.

موسس استارت‌آپ تیکا افزود: فرایند جذب مدرسان دشوار است و توانمندی‌های آنها باید ارزیابی شود. از سوی دیگر مدرسان نیز باید به ما اعتماد کنند. جذب مدرسان بیشتر به‌صورت تبلیغات خود مدرسان صورت گرفته، برای مثال یک مدرس در سایت ما تدریس کرده و با توجه به تجربه‌ای که کسب کرده تیکا را به دیگر مدرسان زبان نیز معرفی کرده و این امر باعث شده که جذب مدرس برای سایت افزایش پیدا کند. فرایند پایش نیز از سوی ما طی هفت مرحله انجام می‌شود تا فرایند فعال‌سازی آموزش برای مدرسان صورت بگیرد.



انتهای پیام/۴۰۲۱"
174,https://www.ana.press//news/659482/%D9%85%D9%87%D8%AF%D9%88%DB%8C-%DA%A9%DB%8C%D8%A7-%DB%B2%DB%B4-%D8%A8%D8%A7%D8%B2%DB%8C%DA%A9%D9%86-%D8%B1%D8%A7-%D8%A8%D9%87-%D8%AE%D8%B7-%DA%A9%D8%B1%D8%AF,مهدوی‌کیا ۲۴ بازیکن را به خط کرد,"به گزارش گروه ورزش خبرگزاری آنا از سایت رسمی فدراسیون فوتبال، مهدی مهدوی‌کیا، سرمربی تیم امید ایران، اسامی نهایی بازیکنان تیم ملی زیر ۲۳ سال ایران را برای حضور در اردوی عراق و شرکت در رقابت‌های قهرمانی زیر ۲۳ سال آسیا در ازبکستان را به شرح زیر اعلام کرد:

علیرضا رضایی، امیر علی صادقی، سینا سعیدی فر (استقلال تهران)

یاسین سلمانی، آریا یوسفی (فولاد مبارکه سپاهان)

علیرضا باویه، محمد امین حزباوی (فولاد خوزستان)

عرفان شهریاری خلجی، سامان فلاح ورنامی (پیکان تهران)

میلاد کر، محمد حسین اسلامی، محمد خدابنده لو (ذوب‌آهن اصفهان)

پیام پارسا، احمد شریعت زاده، محمد حسین زواری (صنعت نفت آبادان)

محمد قربانی (نساجی قائمشهر)

محمد مهدی احمدی، مهدی هاشم نژاد (نفت مسجد سلیمان)

امیر جعفری صیقلانی (شهر خودرو)

علی جواد کالمرزی ثابت ( بازیکن شاغل در فوتبال هلند)

یادگار رستمی (پوگون لهستان)

بلال آرازی، علی پیلارام (پارس جنوبی جم)

علیرضا خدایی (سایپا)

بازیکنان مذکور باید تا پیش از ظهر فردا ۲۸ اردیبهشت در مرکز تیم‌های ملی خودشان به منظور انجام تست کرونا و پذیرش در هتل خودشان را به کادر فنی و سرپرستی تیم ملی زیر ۲۳ سال معرفی کنند.

اردوی تیم ملی زیر ۲۳ سال از فردا ۲۸ اردیبهشت آغاز می‌شود و تیم تا ۳۱ اردیبهشت در تهران است و طبق آخرین هماهنگی‌هایی که فدراسیون فوتبال ایران با فدراسیون فوتبال عراق انجام داده، یکم خرداد، کاروان تیم ملی زیر ۲۳ سال به منظور برگزاری یک اردوی تدارکاتی یک هفته‌ای به بغداد خواهد رفت و پس از انجام دو بازی دوستانه (فعلا سوم و ششم خرداد زمان دو بازی دوستانه اعلام شده است) با تیم ملی زیر ۲۳ سال عراق، هفتم خرداد بغداد را به مقصد تاشکند ازبکستان ترک خواهد کرد.

رقابت‌های قهرمانی زیر ۲۳ سال آسیا از ۱۱ خرداد در ازبکستان آغاز می‌شود و تیم ملی زیر ۲۳ سال ایران با تیم‌های ازبکستان، قطر و ترکمنستان همگروه است.

انتهای پیام/۴۰۴۸/"
175,https://www.ana.press//news/659481/%D8%A2%D8%BA%D8%A7%D8%B2-%D9%85%D8%B9%D8%A7%DB%8C%D9%86%D8%A7%D8%AA-%D9%BE%D8%B2%D8%B4%DA%A9%DB%8C-%D8%B2%D8%A7%D8%A6%D8%B1%D8%A7%D9%86-%D8%B3%D8%B1%D8%B2%D9%85%DB%8C%D9%86-%D9%88%D8%AD%DB%8C,آغاز معاینات پزشکی زائران سرزمین وحی,"به گزارش گروه جامعه خبرگزاری آنا، پس از ۲ سال از ممنوعیت تشرف حجاج خارجی به سرزمین وحی، با اعلام کشور عربستان ۸۵۰ هزار زائر خارجی در حج تمتع سال جاری می توانند به سرزمین وحی مشرف شوند که از این تعداد، سهمیه ایرانی‌ها حدود ۴۰ هزار زائر است. در این بین ارائه خدمات بهداشت و درمان زائران ایرانی، موضوع بسیار مهمی است که مسئولیت آن بر عهده مرکز پزشکی حج و زیارت جمعیت هلال احمر است.

طاهر درودی، ‌معاون حج و عمره مرکز پزشکی حج و زیارت جمعیت هلال‌احمر و تیمش این روزها همه توان خود را به کار گرفته اند و تلاش می‌کنند براساس تجربیات سال های گذشته و انجام رایزنی ها و برنامه ریزی های صحیح و به موقع، بهترین اقدامات را انجام دهند تا حجاج ایرانی با کمترین دغدغه در حوزه بهداشت و درمان روبرو باشند.

درودی می گوید: دستورالعمل های حج تمتع امسال از سوی سعودی ها دیر اعلام شد اما با توجه به پیش‌بینی‌هایی که از قبل شده بود کارهای اولیه انجام و طبق هماهنگی با سازمان حج و زیارت همچون سال های گذشته آمادگی کامل برای ارائه خدمات به زائران را داریم.

زائرانی که واکسن ‌های تاییده شده را دریافت نکردند سریعتر سینوفارم بزنند

براساس اعلام عربستان افراد صرفا با حداکثر ۶۵ سال سن و در دست داشتن جواب PCR منفی(هنگام ورود به عربستان) اجازه تشرف به سرزمین وحی را دارند. تزریق واکسن کرونا یکی دیگر از شرایط الزامی زائران برای ورود به عربستان است و مسئولان ایرانی تاکید جدی به زائران دارند که این موضوع را جدی بگیرند و با توجه به زمان باقیمانده حتما وضعیت واکسن خود را بررسی کنند.

معاون حج و عمره مرکز پزشکی حج و زیارت جمعیت هلال‌احمر درخصوص واکسن‌های مورد تایید کشور عربستان می‌گوید: براساس اعلام سعودی‌ها و براساس واکسن‌های موجود در ایران، واکسن‌های سینوفارم، آسترازنکا و اسپوتنیک مورد تایید است و همه زائران ایرانی باید قبل از ورود به عربستان حداقل ۲ دز از یک نوع از واکسن های مورد تایید را تزریق کنند.

درودی گفت: به افرادی که به هر دلیلی واکسن دیگری غیر از این ۳ نوع واکسن را تزریق کرده اند توصیه اکید می کنیم با توجه به هماهنگی هایی که با وزارت بهداشت انجام شده در زمان باقیمانده از واکسن سینوفارم استفاده کنند.

معاون حج و عمره مرکز پزشکی حج و زیارت جمعیت هلال‌احمر تاکید می کند: این افراد اگر در هفته‌ جاری دز اول واکسن سینوفارم را تزریق کنند قاعدتا با توجه شروع اعزام ها از یک ماه آینده برای تزریق دوم زمان کافی خواهند داشت و به صورت استاندارد و بدون مشکل می توانند وارد عربستان شوند.

وی در خصوص کسانی که واکسن های دیگری(دو دز و بالاتر) تزریق کرده اند می گوید: با هماهنگی انجام شده، وزارت بهداشت این اجازه را صادر کرده که افراد در دز چهارم و یا پنجم هم بتوانند سینوفارم دریافت کنند.

براین اساس افرادی که ۲ دز واکسن‌های سینوفارم، آسترازنکا و اسپوتنیک زده‌اند مورد تایید عربستان است و نیاز به تزریق واکسن دیگری نیست و ‌قاعدتا مشکلی برای ورود به عربستان ندارند

زمان کافی برای تزریق و اثربخشی واکسن مننژیت داریم

علاوه بر موضوع واکسن کرونا، زائران سرزمین وحی قبل ورود به کشور عربستان باید واکسن مننژیت را دریافت کنند و طبق سال های قبل، وظیفه تامین و تزریق این واکسن بر عهده جمعیت هلال احمر ایران است.

درودی می گوید: بخش های جمعیت هلال احمر هماهنگی های لازم را برای ‌تامین و توزیع واکسن مننژیت انجام داده اند و پیش‌بینی می شود تا پایان هفته آینده واکسن مننژیت تامین و در استان ها توزیع شود. به محض فراهم شدن شرایط تزریق واکسن مننژیت اطلاع‌رسانی های لازم در این خصوص انجام می شود و خوشبختانه زمان کافی برای توزیع، تزریق و اثربخشی واکسن مننژیت را داریم.

اولویت ما تامین و ارسال داروی ایرانی است

با نزدیک شدن به موسم حج و اعزام کاروان های حجاج ایرانی یکی دیگر از موضوعات و دغدغه های مسئولان جمعیت هلال احمر تامین و ارسال دارو و تجهیزات مورد نیاز است و رایزنی ها با طرف سعودی برای انجام این مسئله در حال انجام است

درودی می گوید: هر ساله سعودی ها دستورالعمل‌هایی برای ارسال دارو و تجهیزات و روال پشتیبانی خدمات درمانی و بهداشتی ارسال می کنند اما امسال در دستورالعمل ارسالی عربستان به طور خاص به ارسال دارو اشاره ویژه‌ای نشده بود. بنابراین مکاتباتی با وزرات بهداشت عربستان انجام دادیم و منتظر پاسخ و تعیین تکلیف اداره غذا و دارو عربستان هستیم.

‌معاون حج و عمره مرکز پزشکی حج و زیارت جمعیت هلال‌احمر می افزاید: اگر این اجازه مثل سال‌های قبل صادر بشود با توجه به زمان محدود تا شروع عملیات حج، تا جایی که زمان و ظرفیت اجازه بدهد دارو و تجهیزات تامین و به عربستان ارسال می شود و مابقی در عربستان تهیه خواهد شد و اگر آمادگی از سمت طرف سعودی اعلام نشود ما ناچارا تمامی داروهای مورد نظر را در عربستان تهیه خواهیم کرد.

درودی تاکید می کند: با توجه به تاکیدات و فرمایشات مقام معظم رهبری برای استفاده از محصولات ایرانی و با توجه به تجارب سال های قبل؛ اولویت مرکز پزشکی حج و زیارت جمعیت هلال احمر تهیه و ارسال داروی ایرانی برای پوشش عملیات درمانی حج تمتع است مگر اینکه این امکان از سوی سعودی ها فراهم نشود و مجبور به تهیه دارو در عربستان شویم.

اتمام معاینات پزشکی زائران ایرانی تا ۱۰ روز آینده

زائران ایرانی قبل از اعزام به حج تمتع باید معاینات پزشکی انجام بدهد و در صورت احراز شرایط مناسب جسمانی توسط پزشک سایر کارهای آنها برای اعزام انجام خواهد شد. امسال به دلیل شرایط خاص کرونا به نسبت سال های قبل در بحث معاینات محدودیت‌هایی برای استطاعت جسمی زائران هم وجود دارد.

درودی از شروع معاینات پزشکی زائران در استان ها خبر می دهد و می گوید: با اتمام ثبت نام واجدین شرایط، سازمان حج و زیارت اطلاعات مجموعه ها را در اختیار ما قرار میدهد. تاکنون بخشی از این اطلاعات آماده شده و براساس همین اطلاعات از روز یکشنبه معاینات پزشکی در برخی از استان‌ها آغاز شده است.

وی تاکید می کند: با توجه به تکمیل شدن وضعیت مجموعه‌ها در مکه مکرمه و اطلاعات کاملی که سازمان حج و زیارت خواهد داد از یکی دو روز آینده در همه استان‌ها معاینات پزشکی زائران آغاز شود.

به گفته درودی با توجه به اینکه بعد از تایید پزشک و احراز استطاعت زائران سایر مراحل اعزام انجام خواهد شد پیش بینی می شود یک هفته تا ۱۰ روز آینده معاینات پزشکی به اتمام رسیده و وضعیت سلامت زائران برای اعزام مشخص شود.

مرکز پزشکی جمعیت هلال احمر پیش بینی کرده است بعد شروع معاینات با توجه به نوع بیماری‌های شایعی که در معاینات ثبت می شود پیشنهادات و مشاوره‌های بهداشتی درمانی را به زائران ارائه دهد.

بنابراین گزارش در سال های گذشته حدود ۸۵ هزار زائر ایرانی به سرزمین وحی مشرف می شدند که امسال با کاهش سهمیه کشورهای اسلامی؛ حدود ۴۰ هزار نفر از کشورمان می توانند در حج تمتع ۱۴۰۱ شرکت کنند؛ با توجه به کاهش تعداد حجاج ایرانی، تعداد پزشکان و کادر درمان اعزامی هلال احمر که همواره ضریبی از تعداد زائران است نیز کاهش پیدا کرده و به گفته معاون حج و عمره مرکز پزشکی حج و زیارت جمعیت هلال‌احمر پیش بینی می شود جمعیت هلال احمر در قالب کاروانی ۲۲۰ تا ۲۳۰ نفره شامل پزشک، پرستار، تیم های درمانی، پشتیبانی و...عملیات حج تمتع امسال را پوشش دهد.

یادآور می‌شود اعزام اولین کاروان حجاج ایرانی از ۲۳ خرداد ماه آغاز می شود و زائران در قالب ۲۸۰ کاروان به حج تمتع مشرف خواهند شد.

انتهای پیام/"
176,https://www.ana.press//news/659479/%D8%AE%D8%AF%D8%A7%D8%AD%D8%A7%D9%81%D8%B8%DB%8C-%D8%A8%D9%88%D8%B1%D8%B3-%D8%A8%D8%A7-%D8%B4%D8%A7%D8%AE%D8%B5-%D9%88%D8%A7%D8%B9%D8%B8%DB%8C-%D8%B1%D8%B4%D8%AF-22-%D9%87%D8%B2%D8%A7%D8%B1-%D9%88%D8%A7%D8%AD%D8%AF%DB%8C-%D8%B4%D8%A7%D8%AE%D8%B5-%D8%A8%D9%88%D8%B1%D8%B3,خداحافظی بورس با شاخص واعظی / رشد 22 هزار واحدی شاخص بورس,"به گزارش خبرنگار حوزه بورس، بانک و بیمه گروه اقتصاد خبرگزاری آنا، شاخص بورس اوراق و بهادار تهران امروز با رشد همراه بود.

در پایان معاملات امروز ۲۷ اردیبهشت ماه ۱۴۰۱، شاخص کل با رشد ۲۲ هزار و ۲۲۵ واحدی به یک میلیون و ۶۰۶ هزار واحد رسید اما شاخص کل هم‌وزن با اُفت ۱۴۱۱ واحدی در پله ۴۴۷ هزار و ۸۱۳ واحدی ایستاد.

بر پایه این گزارش، ارزش معاملات امروز در حالی به ۷۲ هزار و ۹۱۰ میلیارد ریال رسید که ۱۲ میلیارد و ۳۸ میلیون برگه در بین سهامداران رد و بدل شد.

نمادهای تاثیرگذار

«پارس» با ۷۱۷۱ واحد، «کگل» با ۳۶۷۱ واحد،«فولاد» با ۳۳۱۵ واحد، «کچاد» با ۲۶۳۳ واحد «فملی» با ۲۲۱۳ واحد،«شبریز» با ۸۹۰ واحد و «فخوز» با ۷۸۴ واحد سبزپوشان تاثیرگذار بر شاخص بودند.

«اسیاتک»، «شستا»، «فولاد»، «شپنا»، «خودرو»، «خساپا» و «فملی» از نمادهای پرتراکنش امروز بازار بودند.

ارزشمندهای امروز

از سوی دیگر باید اشاره داشت بیشترین ارزش معامله مربوط به نمادهایی همچون «شبندر۲»، «کمند»، «فولاد»، «پالایش»، «شستا»، «دارایکم» و «شپنا» بوده است.

پُرحجم‌های امروز

بر اساس این گزارش باید به لیست پُرحجم‌ها نیز سری زد تا مشخص شود که سهامداران بورس تهران، امروز به سراغ کدام سهم‌ها رفته‌اند.

بر اساس آمارهای ارائه شده«شستا با یک میلیارد و۵۵۱ میلیون سهم»، « شبندر۲ با ۵۲۰ میلیون سهم »، « پارس با ۴۸۳ میلیون سهم»، «خساپا با ۴۶۳ میلیون سهم »، «خودرو با ۳۸۰ میلیون سهم »، «خپارس با ۳۳۶ میلیون سهم» و «وتجارت» با ۳۳۶ میلیون سهم در لیست پرحجم‌ها جای گرفته‌اند.

فرابورس

همچنین در پایان معاملات ۲۷ اردیبهشت ماه ۱۴۰۱، در بازار فرابورس شاخص کل با رشد ۶۹ واحدی به ۲۱ هزار و ۶۸۹ واحد رسید.

«حگهر»، «کرمان»، «فزر»، «تجلی»، «فرابورس»، «ثرود» و «فجهان» از سهم‌های پر تراکنش امروز فرابورس بودند.

انتهای پیام/"
177,https://www.ana.press//news/659476/%DA%AF%D9%81%D8%AA%D9%85%D8%A7%D9%86-%D8%B3%D8%A7%D8%B2%DB%8C-%D9%86%D9%82%D8%B4-%D8%AF%D8%A7%D9%86%D8%B4%DA%AF%D8%A7%D9%87-%D8%AF%D8%B1-%D8%AA%D8%B9%D9%84%DB%8C%D9%85-%D9%88-%D8%AA%D8%B1%D8%A8%DB%8C%D8%AA-%D8%A7%D8%AC%D8%AA%D9%85%D8%A7%D8%B9%DB%8C,گفتمان‌سازی نقش دانشگاه در تعلیم و تربیت اجتماعی,"گروه استان‌های خبرگزاری آنا؛ اگر تربیت اجتماعی را جریانی بدانیم که طی آن، نظام تربیتی حاکم بر جامعه، هنجارها، مهارت‌ها، الگوها، انگیزه‌ها، طرز رفتارها، قواعد موردنیاز افراد جامعه و روابط هر فرد را شکل می‌دهد تا افراد بتوانند بر اساس آموخته‌های خود ایفای نقش‌ کنند، دانشگاه و استاد نقش غیرقابل‌انکاری در آشناکردن جوانان با مفاهیم مختلف زندگی گروهی و مزایا و محدودیت‌های زندگی اجتماعی، شناخت گروه‌های اجتماعی و ارزش‌ها و معیارها و قوانین حاکم بر آنها خواهند داشت؛ چراکه تربیـت اجتمـاعی بـه لحـاظ گستردگی، پیچیدگی و جامعیت؛ پوشش‌دهنده‌ تمام نهادهای اجتماعی تربیتی مشـرف بـر امـر تعلیم و تربیت افراد است، موضوعی که در سند تحول و تعالی دانشگاه آزاد اسلامی، ذیل محور راهبردی دانشگاه پرورشگر و توسعه‌دهنده‌ فضای انقلابی با دو مقصود؛ ارتقای کیفیت و کارآمدی دوره‌های تحصیلی و ارتقای تربیت اخلاقی، فرهنگی و هویتی با هوشمندی مدنظر قرارگرفته است.

اگرچه حدود دو سال آموزش مجازی و حضورنداشتن دانشجویان در محیط دانشگاه و کلاس‌های درس و نبود امکان برقراری ارتباط چهره به چهره با استادان و سایر دانشجویان می‌تواند در این فرآیند وقفه‌ای ایجاد کرده باشد؛ اما امروز که مجدداً محیط دانشگاه به برکت حضور استادان، دانشجویان و کارمندان در حال تجربه‌ مجدد نشاط و پویایی است، بهترین فرصت برای جبران نقص‌ها، کمبودها و رفع موانع احتمالی نیل به اهداف عالی تربیت اجتماعی است، مبحثی که اصول و مبانی آن در آموزه‌های ناب دینی ما ریشه دارد:

اعضای هیئت‌علمی گروه‌های علوم انسانی و هنر با برگزاری جلسات گفت‌وگو و یا کرسی‌های ترویجی و آزاداندیشی، باب گفتمان‌سازی بیانیه نقش دانشگاه در تعلیم و تربیت اجتماعی را گشوده و با استفاده از همه‌ ظرفیت‌های علمی به بازتعریف نقش استادان در تربیت اجتماعی دانشجویان اهتمام ویژه داشته باشند. - مبنای کرامت: انسان ذاتاً صاحب کرامت محسوب می‌شود؛ اما این کرامت صرفاً ذاتی نیست و اکتسابی نیز هست.

- اصل عزّت: اگر نظام تربیتی، عزّت‌خواهی و عزّت‌یابی را در متربیان خود ایجاد نکند و یا به اصل عزت کم‌توجهی شود و تربیت اجتماعی آحاد جامعه به ذلّت گرایش پیدا کند، زمینه بسیاری از تباهی‌ها فراهم خواهد شد.

- مبنای تأثیرپذیری انسان از شرایط: بسته به اینکه انسان در چه زمان و مکانی و تحت چه شرایط اجتماعی و در ارتباط با چه کسی باشد، روند زندگی و تربیتی او متفاوت خواهد بود.

- اصل اصلاح شرایط و روابط انسانی: این اصل بیانگر این نکته است که برای ایجاد برخی آداب، عادات و رفتارهای مطلوب در انسان و حتی برای حذف برخی عادات، رفتارها و افکار نادرست، باید به دست‌کاری یا اصلاح شرایط زمانی، مکانی و اجتماعی پرداخت.

- مبنای تأثیرگذاری انسان بر شرایط: نظام تربیتی، می‌بایست در پی جهت‌دهی به نوع و نحوه‌ تأثیرگذاری هر فرد و حتی اجتماع بر افراد دیگر باشد، در غیر این صورت هرکسی بر اساس دید و باور خود، دست به انجام کارهایی خواهد زد که ممکن است اثراتی نامطلوب و مخرب داشته باشد.

- اصل مسئولیت و ادای وظیفه: در بحث تربیتی، منظور از احساس مسئولیت این است که متر بیان را به‌گونه‌ای بپرورانیم که آموخته‌های خود را درونی کنند، با طیب خاطر پذیرفته و عملی نمایند. نه اینکه با اکراه و اجبار وادار به انجام کاری شوند.

- مبنای حُسن: انسان دارای ویژگی حُسن، نیکی و بدی است؛ اما درواقع این خود انسان است که از این زمینه‌ها به‌دلخواه استفاده کرده و به خود یا بد متمایل می‌شود. نظام تربیتی می‌تواند از ویژگی گرایش انسان‌ها به سمت خوبی‌ها و نیکی‌ها بهره گرفته و افراد را در مسیر تعالی قرار داده و حفظ کند.

- اصل آراستگی: تربیت اجتماعی موفق و همه‌جانبه نگر، سعی می‌کند شرایط را به‌گونه‌ای مهیا کند که متربیان، هم در ظاهر و هم در باطن خویش به یک آراستگی شایسته و مناسبِ شخصیت کریمانه انسانی دست یابند.

نکته محوری در بیانیه نقش دانشگاه در تعلیم و تربیت اجتماعی، تأکید بر نقش استادان فراتر از آموزش صرف است. در این نگاه، نه‌تنها استاد نسبت به تربیت اجتماعی دانشجویان بی‌تفاوت نبوده است؛ بلکه با مطالعه و تقویت بنیان‌های نظری آموزه‌های علمی، دینی، اخلاقی و تربیتی خود، علاوه بر نقش معلم به ایفای نقش مربی‌گری نیز خواهد پرداخت.

تکریم و احترام به متریی، محبت کردن به متربی، اعتدال و میانه‌روی در برخورد با متربی (پرهیز از وضع قوانین دشوار و سختگیرانه)، مدارا با متربی، توجه دادن متربی به وضع ظاهر، ارائه الگو به متربی، آموزش معاشرت، آمادگی برای تشکیل خانواده، تقویت اعتماد به نفس و اراده، تفکر و آگاهی، مسئولیت‌پذیری، هم‌نشینی و دوست‌یابی صحیح، کسب رفتارها و مهارت‌های مثبت مانند حُسن خلق، رعایت ادب، تعدیل غرایز، عفو و گذشت، خیرخواهی برای دیگران و سخن نیکوگفتن و پرهیز از رفتارها و مهارت‌های منفی مانند بدگمانی و سوءظن، خودخواهی، تحقیر و کوچک شمردن دیگران، خصومت ورزی، دروغ، سرزنش، بدزبان و شوخی بیجا، دورویی و سخن‌چینی برخی از راهکارهای اجرایی استادان برای متربیان و دانشجویان بر مبنای آموزه‌های قرآنی است.

در پایان از تمام استادان به‌ویژه اعضای هیئت‌علمی گروه‌های علوم انسانی و هنر تقاضا می‌کنم که با برگزاری جلسات گفت‌وگو و یا کرسی‌های ترویجی و آزاداندیشی، باب گفتمان سازی بیانیه نقش دانشگاه در تعلیم و تربیت اجتماعی را گشوده و با استفاده از همه‌ ظرفیت‌های علمی، نسبت به بازتعریف نقش استادان در تربیت اجتماعی دانشجویان اهتمام ویژه داشته باشند. بدیهی است که بازنشر محتوای این جلسات در رسانه‌ها می‌تواند روند گفتمان سازی و جریان سازی بیانیه را در سطح کشور و دانشگاه آزاد اسلامی تسریع کند.

مهران صمدی رئیس دبیرخانه هیئت امنا و دانشگاه آزاد اسلامی استان آذربایجان شرقی

انتهای پیام/۴۰۶۲/"
178,https://www.ana.press//news/659475/%D9%85%D9%82%D8%B5%D8%AF-%D9%85%D8%B3%DB%8C-%D9%BE%D8%B3-%D8%A7%D8%B2-%D8%AA%D8%B1%DA%A9-%D9%BE%D8%A7%D8%B1%DB%8C-%D8%B3%D9%86-%DA%98%D8%B1%D9%85%D9%86,مقصد مسی پس از ترک پاری‌سن‌ژرمن,"به گزارش گروه ورزش خبرگزاری آنا، فوق ستاره آرژانتینی در آینده‌ای نه چندان دور راهی آمریکا خواهد شد.

کانال (DIRECTV Sports) ادعا می‌کند که لیونل مسی در سال ۲۰۲۳ به اینتر میامی می‌پیوندد. برنده هفت توپ طلا آماده است تا زمانی که قراردادش با پاری‌سن‌ژرمن در پایان فصل آینده به پایان می‌رسد، با دیوید بکهام در لیگ MLS آمریکا پیوند بخورد.

انتهای پیام/۴۰۴۸/"
179,https://www.ana.press//news/659472/%D9%85%D9%82%D8%A7%D8%A8%D9%84%D9%87-%D8%B3%D8%A7%D9%85%D8%A7%D9%86%D9%87-%D8%A7%D8%B3-%DB%B3%DB%B0%DB%B0-%D8%B1%D9%88%D8%B3%DB%8C%D9%87-%D8%A8%D8%A7-%D8%AC%D9%86%DA%AF%D9%86%D8%AF%D9%87-%D9%87%D8%A7%DB%8C-%D8%B1%DA%98%DB%8C%D9%85-%D8%B5%D9%87%DB%8C%D9%88%D9%86%DB%8C%D8%B3%D8%AA%DB%8C,مقابله سامانه اس ۳۰۰ روسیه با جنگنده های رژیم صهیونیستی,"به گزارش گروه جهان خبرگزاری آنا، رسانه‌های رژیم صهیونیستی خبر دادند که برای اولین بار نیروهای روسیه با سامانه اس۳۰۰ به سمت جنگنده‌های متجاوز این رژیم در سوریه حمله کردند.

کانال ۱۳ تلویزیون رژیم صهیونیستی گزارش داد که نیروهای روسیه هفته گذشته با موشک‌های ضد هوایی پیشرفته اس۳۰۰ به سمت جت‌های جنگنده‌ این رژیم که به اهدافی در شمال غربی سوریه حمله کرده بودند، شلیک کردند.

طبق گزارش رسانه‌های رژیم صهیونیستی، شلیک روسیه به جنگنده‌های این رژیم در سوریه می‌تواند نشان دهنده تغییر قابل توجهی در نگرش مسکو به اسرائیل باشد.

تایمز اسرائیل در ادامه گزارش خود نوشت: «بر اساس این گزارش بدون منبع(کانال ۱۳)، این حادثه روز جمعه زمانی رخ داد که نیروی هوایی اسرائیل چندین هدف را در نزدیکی شهر مصیاف در شمال غرب سوریه بمباران کرد.»

خبرگزاری رسمی سوریه (سانا) در این باره خبر داده بود: «در جریان این حمله، پنج شهروند سوری شهید و هفت نفر مجروح شدند». یک منبع آگاه نظامی سوریه اعلام کرد که حوالی ساعت ۸:۲۰ شب گذشته، رژیم صهیونیستی با شلیک موشک از سمت مدیترانه در غرب بانیاس، چند نقطه در منطقه مرکزی را هدف قرار داد. پدافند هوایی سوریه با موشک‌های متجاوز مقابله کردند و اکثر آن‌ها را ساقط کردند.»

تایمز اسرائیل در گزارش خود درباره این حمله مدعی شد: «رسانه‌های دیگر در این کشور گفتند که ۶ نفر کشته شدند که همگی پرسنل یک سامانه دفاع هوایی پنتسیر بودند که تلاش کردند موشک‌های اسرائیل را ساقط کنند.»

کانال ۱۳ تلویزیون رژیم صهیونیستی با اشاره به سابقه طولانی تجاوزات این رژیم در سوریه ادعا کرد: «این بار سامانه‌های (آتشبار) اس۳۰۰ در حالی که جت‌های (اسرائیلی) منطقه را ترک می‌کردند، آتش گشودند. این گزارش با اشاره به اینکه سامانه اس۳۰۰ سوریه توسط ارتش روسیه اداره می‌شوند و نمی‌توانند بدون تأیید آنها شلیک کنند، در نهایت تهدید واقعی برای جنگنده‌های نیروی هوایی اسرائیل ایجاد نکردند.»

روزنامه «تایمز اسرائیل» در پایان گزارش خود درباره شلیک روسیه به جنگنده‌های اسرائیلی نوشت: «اگر تایید شود، این اولین باری است که چنین اتفاقی رخ می‌دهد و تحولی نگران‌کننده برای اسرائیل خواهد بود که صدها حمله هوایی در داخل سوریه در جریان جنگ داخلی این کشور انجام داده است و آنچه را که می‌گوید محموله‌های تسلیحاتی برای گروه تروریستی حزب الله لبنان تحت حمایت ایران است، هدف قرار داده است.»

وزارت دفاع روسیه بامداد یکشنبه درباره حمله به مصیاف اعلام کرد که جنگنده‌های اف۱۶ رژیم صهیونیستی عامل حمله به سوریه بودند. دریاسالار «اولگ ژوراولف» معاون مرکز آشتی روسیه در سوریه گفت شامگاه جمعه هواپیماهای اف-۱۶ رژیم صهیونیستی، ۲۲ موشک به مرکز علمی سوریه در منطقه مصیاف و بندر بانیاس شلیک کردند.

انتشار خبر شلیک اس۳۰۰ روسیه به جنگنده‌های رژیم صهیونیستی در شرایطی انجام شده که اخیرا تنش گرفتن تنش‌ها بین مسکو و تل‌آویو خبرساز شده بود. سه شنبه هفته گذشته بود که «آناتولی ویکتوروف» سفیر روسیه در فلسطین اشغالی پس از انتقاد نمایندگان کنست (پارلمان رژیم صهیونیستی) از عملیات نظامی روسیه در اوکراین، پارلمان را ترک کرد.

انتهای پیام/۴۱۵۵/"

